{"id": "28056", "revid": "12552", "url": "https://lij.wikipedia.org/wiki?curid=28056", "title": "Felixe Casci\u00f9n", "text": "Felixe Casci\u00f9n (in itali\u00e0n \"Felice Cascione\") cunusci\u00fcu asc\u00ec cun u n\u00f2mme de batt\u00e0ia \"U M\u00e9gu\", in dialettu autese scritu \"U M\u00eagu\" asc\u00ec (Inp\u00e9ia P\u00f2rtu Mau\u00ecssiu, 2 mazzu 1918 \u2013 \u00c0utu, 27 zen\u00e0 1944), \u00e8 u l'\u00e9a in partigi\u00e0n e m\u00e9gu lig\u00fce.\nBiugraf\u00eca.\nFelixe Casc\u00ecun u n\u00e0sce a Inp\u00e9ia Portu Mauissiu ai 2 de m\u00e0zzu du 1918, da p\u00e0e Giub\u00e0tta upe\u00e0iu (fundit\u00f9 de e canp\u00e0ne) e m\u00e0e m\u00e9stra de sc\u00f6a element\u00e0re. V\u00e9llu u nu cunusce pe\u00f2 p\u00e9 tenpu Giub\u00e0tta scicumme c'u m\u00f6e d\u00fcante a g\u00f9era intu 1918, quande u f\u00ecu gh'axeva sulu p\u00f2chi mexi. Da z\u00faenu u frequenta poi u liceu a Inpeia, dund'u cunusce Lisciandru N\u00e0tta, poi segret\u00e0iu du PCI. \nInte 'stu periudu u vegne ricurdau suviat\u00fcttu p\u00e9 u sport pratic\u00e0u, a pallan\u00f6u, difatti spessu u se alena au p\u00f2rtu, divenendu sentru-vasca e capit\u00e0 da squaddra luc\u00e0le GUF Inpeia, cun questu gruppu u vinse u canpiun\u00e0u da divixun nasiun\u00e0le de S\u00e9ie B inte l'\u00e0nnu 1938, tantu che l'\u00e0nnu doppu a squaddra a r\u00ecva a a Divixun A. \nL'amigu Lisciandru Natta u l'axeva cunscideau cumme in \"antigu gregu, b\u00e8llu e viguusu\". \nU se iscr\u00ecve cusc\u00ec intu 1936 a a facult\u00e0i de m\u00eax\u00ecna a l'Universcit\u00e0i di St\u00fcddi de Zena, cumme l'axeva prumessu a s\u00f2 m\u00e0e Ma\u00eca Bajardu, stabilenduse a a Ca' du St\u00fcd\u00e9nte:\nA Zena u se iscr\u00ecve ai GUF e divegne \u00fcn di prutagun\u00ecsti inti \"Littoriali dello Sport\" p\u00e9 u n\u00f6u. Intu 1938 Casci\u00f9n u l'ade\u00ecsce (dapr\u00ecmma in moddu nu cuntinuu) au Part\u00ecu Cumun\u00ecsta Italian, rivandu a frequent\u00e0 de suv\u00e9nte i m\u00e8mbri presenti a Inpeia.\nIntu m\u00e9se d'agustu du 1939 u partecipa ai z\u00f6ghi st\u00fcdenteschi mundi\u00e0li chi i se tegn\u00ecvan a Vienna, z\u00e0 a l'epuca sutta u duminiu tedescu. Sciben i s\u00f2i sucessi spurt\u00ecvi a Zena, Cascione u se tr\u00f6va in dificult\u00e0i pe anbient\u00e0se: propiu inte stu mumentu chi i cumensan i suspetti sci\u00fc de vellu, riguardu a a s\u00f2a adex\u00f9n au part\u00ecu clandestin; p\u00e9 evit\u00e0 \u00e0tri rischi u c\u00e0ngia universcit\u00e0i, spust\u00e0nduse a a Sapi\u00e8nsa de Rumma. Ina v\u00f2tta c'u zunze a Rumma pe\u00f2 a v\u00f9xe in sce a s\u00f2a adex\u00f9n ai GUF sulu aparente u f\u00e0n suspet\u00e0 turna de antifascismu, tantu che u perde de suvensi\u00f9i. Cuntinnua cusc\u00ec i st\u00fcddi a Bul\u00f2gna, trasfe\u00e9nduse t\u00f9rna. Quande l'esercitu itali\u00e0n u v\u00e0 a cunquist\u00e0 Ment\u00f9n, a\u00f9 in Fransa, Casci\u00f9n u vegne invi\u00e0u sci\u00fc u p\u00f2stu cumme cumis\u00e0iu p\u00e9 a sanit\u00e0i, l'\u00e8 ch\u00ec c'u cunpisce e primme espei\u00e9nse de m\u00e9gu.\nSe laurea aa f\u00ecn a l'Universcit\u00e0i de Bulogna in m\u00e9x\u00eena u 10 l\u00fcggiu du 1942, ma u resta fin aa fin de l'\u00e0nnu in 'sta sit\u00e0i, dund'u f\u00e0 espei\u00e8nse a a clinica ustetricu-ginecul\u00f2ggica de l'universcit\u00e0i. Intu stessu peiudu u se iscr\u00ecve ufissialmente au Partiu Cumunista Itali\u00e0n.\nL'adexun a a Resist\u00e9nsa.\n'Rivau a Inpeia, se custru\u00ecsce in breve tenpu a f\u00e0mma de 'n m\u00e9gu sensibile, pruntu a gi\u00fctt\u00e0 i \u00e0tri. Vegne cusc\u00ec supranummin\u00e0u \"U megu\", apuntu pe a s\u00f2 prufesci\u00f9n. Quande doppu u 25 l\u00fcggiu 1943 vegne numin\u00e0u u n\u00f6vu guv\u00e8rnu, cun au c\u00e0ppu u generale Badoglio u p\u00eca parte a de manifestasi\u00f9i a fav\u00f9 da a ca\u00fctta du regimme fascista.\nCasci\u00f9n u vegne pe\u00f2 ferm\u00e0u e arest\u00e0u assemme a a m\u00e0e Ma\u00eca, acus\u00e0i de av\u00e9 urganis\u00e0u di tumulti, resta p\u00e9 questu ina ventena de d\u00ec in gal\u00e9a.\nDoppu l'armist\u00ecssiu de l'8 de set\u00e8nbre du 1943 i tedeschi i v\u00e0n a ucup\u00e0 l'Italia, furm\u00e0ndu intu n\u00f2rd da pen\u00ecsua a Rep\u00fcbbrica suci\u00e0le italiana; da questu mumentu Casci\u00f9n u l'adeisce a Rexist\u00e9nsa. Se mette a cappu de 'n'inpruvis\u00e0 brig\u00e0 de partigiani, da sci\u00fcbitu inte l'Inpeiese, cun a prima base a Di\u00e0n (Cast\u00e9llu), inta lucalit\u00e0i de Magalettu, cun trezze persune in tut\u00e0le. In grossu fl\u00fcsciu de partigi\u00e0i u razunze a banda de Casci\u00f9n a part\u00ec dau 20 de nuvenbre du 1943, quande u distreitu milit\u00e0re, cun a f\u00ecrma du culunellu, u sancisce u b\u00e0ndu di aruollam\u00e8ntu c'u prevedeva a p\u00e9na de m\u00f2rte p\u00e9 i disert\u00f9i.\nU suprann\u00f2mme \"U megu\" divegne al\u00f9a u s\u00f2 n\u00f2mme de bat\u00e0ia. D\u00fcante a vitta inte muntagne de l'entrut\u00e8ra Casci\u00f9n u 'gi\u00fctta i fe\u00eci e i abitanti de 'sti pa\u00ecsi, cun a s\u00f2 esperiensa de megu. Cumme cumand\u00e0nte u vuxeva asci che i s\u00f2 ommi i fussan inpegnai asc\u00ec inte esercissiu f\u00ecxicu, p\u00e9 tegn\u00ecse in f\u00f9rma. Fra e primme asi\u00f9i cunpi\u00f9e da a b\u00e0nda de 'stu z\u00f9enu u gh'\u00e8 asc\u00ec l'attaccu a 'n gr\u00f9ppu de qu\u00e0ttru surd\u00e0tti tedeschi, chi i st\u00e0van repa\u00e0ndu a linia du telegrafu, sciben che 'sti chi i resci\u00e0n a scap\u00e0, ci\u00fc a cat\u00fca de 'na cam\u00ecxa neigra, 'mass\u00e0 sci\u00fcbitu d\u00f2ppu.. Nunustante questu a b\u00e0nda a vegne prestu individu\u00e0, e dunca u gruppu u se sp\u00f2sta versu l'\u00e0ta val\u00e0 du tur\u00e8nte Merula, inte l'entrut\u00e8ra d'And\u00f6a.\nU sc\u00f9ntru de Muntegrassie.\nInti d\u00ec chi i preceddan u trafeim\u00e9ntu a pupulasi\u00f9n da lucalit\u00e0i de Muntegr\u00e0ssie, surva u sentru abit\u00e0u de Purtu Mauissiu u l'ax\u00e9va picc\u00e0u Luigi Ramone, u segret\u00e0iu du Part\u00ecu Nasiun\u00e0le Fascista, che segundu de f\u00f9nti u l'axeva cunp\u00ecu de preputense versu i abit\u00e0nti du paise; A giurn\u00e0 doppu a vegne tra l'\u00e0tru fe\u00eca in f\u00e0ssa so f\u00eca Maria Delfina Ramone, c'a a l'and\u00e0va a Inpeia in bisicletta, prubabilmente pe denunsi\u00e0 l'accad\u00fcu.\nCumme efettu da segnalasi\u00f9n du f\u00e0ttu u 14 de dixenbre du 1943 di surd\u00e0tti da a \"ex \"33\u00aa Legione CC.NN. da montagna Gandolfo\"\" d' Inpeia i muntan a Muntegrassie, incrux\u00e0ndu i partigiai de Casci\u00f9n, chi i l'axevan av\u00e8rtu u f\u00f6gu cuntru i c\u00e0mmi chi i traspurt\u00e0van e fe\u00e9ndu a morte u milite urigin\u00e0iu de Nissa Rinaldo Morelli. Segundu i diari du cumand\u00e0nte da cunpagnia da GNR Luigi Ferraris i fascisti pres\u00e8nti a Muntegrassie i l'\u00e9an ina vint\u00e9na e se spust\u00e0van cun numma ina curiera. P\u00e9 Giorgio Pisan\u00f2 invexe i v\u00ecnte se st\u00e0van spustandu dai munti versu a Riv\u00e9a. L'at\u00e0ccu u vegne dunca recacci\u00e0u in der\u00e9 e vegnan inprigiun\u00e0i i fascisti Luciano Di Paola e u milite Michele Dogliotti, chi i l'\u00e9an in perlustrasi\u00f9n. Inti racunti partigi\u00e0ni questa battaia a vegne descritta cun l'arivu de in n\u00fcmmeu inprecis\u00e0u de fascisti in sce un gruppu de sinque curiere, ci\u00fc \u00e0tri vulut\u00e0ri de Sanremmu, dae \"brig\u00e0e giuvanili\", intu rap\u00f2rtu du c\u00e0ppu da Pruvinsa de Inpeia, a l'epuca Francesco Bellini, se fa rifeimentu a a m\u00f2rte du nissardu Morelli e a a catt\u00fca du tenente Di Paola e du milite Dogliotti.\nI dui prixun\u00e9i, t\u00fctti dui da Guardia Nasiun\u00e0le Republic\u00e0na, fin dau mumentu da catt\u00fca, secundu e testimunianse partigi\u00e0ne, i l'axevan mantegn\u00fcu in ategiamentu ust\u00ecle inti cunfrunti di carcerieri, particularmente u ci\u00fc zuenu, Dogliotti. Intu fratenpu, incals\u00e0i da 'n rastrelamentu tedescu, i partigi\u00e0i i deciddan de custitu\u00ec in Cons\u00ecu de gu\u00e8ra p\u00e9 and\u00e0 a decidde a sorte di dui prigun\u00e9i, dexidendu se duveli 'mass\u00e0 cun u s-ci\u00f2ppu, ma Casci\u00f9n u se inpunta e u l'inpedisce l'esecusiun, tendandu poi l'avixinamentu de Dogliotti e Di Paola a a c\u00e0usa partigiana:\nU m\u00e9gu u furnisce cusc\u00ec de c\u00fce a Dogliotti, che intu scuntru u l'axeva ripurt\u00e0u quarche ammacca\u00fca, u dividde p\u00f2icun v\u00e9llu a s\u00f2 rasi\u00f9n de cibbu, i scig\u00e0i e asc\u00ec e cuv\u00e8rte. Sciben t\u00fcttu questu, u sutta-ten\u00e8nte Di Paola u restava senpre in silensiu, mentre u milite Dogliotti u cuntinuava a ribad\u00ec a s\u00f2 pusisi\u00f9n de forte ustilit\u00e0i versu i partigi\u00e0i. Ai tanti chi ghe dixevan de lasci\u00e0 perde u cumandante ghe rispundeva:\nIntu fratenpu u repartu guid\u00e0u dau m\u00e9gu u se sp\u00f2sta da l'entrut\u00e8ra de And\u00f6a a quellu d'Arbenga, stabilenduse a C\u00fc(r)enna, (intu cum\u00fcn de Vendun) dunde tr\u00f6va p\u00f2stu inta cascina di \"Cr\u00f2vi\", m\u00e8ntre i dui prixun\u00e9i i vegnan ser\u00e0i intu scantin\u00e0u de un \u00e0tru cas\u00f9n l\u00ec vixin. In ucaxi\u00f9n du d\u00ec de Natale e du pr\u00ecmmu de l'\u00e0nnu, sciben u pa\u00e9 cuntr\u00e0iu di \u00e0tri partigi\u00e0i, u cumandante U m\u00e9gu u l'h\u00e0 vusci\u00fcu asc\u00ec a pres\u00e9nsa di dui inprixun\u00e0i a a s\u00e9na.\nU 7 de zen\u00e0 du 1944 i dui fascisti, cundotti a ina pussa d'\u00e8gua, i sciort\u00e0n a disarm\u00e0 Carlo Siciliano, u s\u00f2 carceriere ma, intu tentat\u00ecvu de imubilis\u00e0lu u tenente Di Paola u resta fe\u00ecu, m\u00e8ntre Dogliotti u riesce a scap\u00e0, sutraenduse ai \u00e0tri partigi\u00e0i chi i l'\u00e9an vegn\u00fci a vegghe cose u sucedeva. Dogliotti riesce alua a razunze a p\u00e8i, dulurante, a caserma de camixe negre a Arbenga. Casci\u00f9n, inform\u00e0u in sce l'accad\u00fcu u da imediatamente l'urdine de trasfeise cun t\u00fcttu l'acampamentu da C\u00fcenna a C\u00e0e Funt\u00e0ne, lucalit\u00e0i du cum\u00fcn de \u00c0utu, pe scap\u00e0 da in puscibile rastrelamentu.\nA morte.\nU 27 de zen\u00e0, a sett'\u00f9e du matin, \u00fcna culonna tedesca faxente parte de \"356\u00aa divixun de fante\u00eca\", dunde i gh'\u00e9a asc\u00ec di fascisti chi i s'ean \u00fcnii, pasandu pe \u00c0utu, razunzendu C\u00e0e Funt\u00e0nte; e primme avanguardie tedesche i v\u00e0n a ucup\u00e0 a cascina dunde u cumandante u durmiva, dunde, sci\u00fc teitu a sventu\u00e0va a band\u00e9a r\u00f9ssa. Inti primmi mumenti u s'\u00e8 parl\u00e0u de Dogliotti cumme quellu c'u l'axeva guid\u00e0u i tedeschi ad Autu, versci\u00f9n spessu cunferm\u00e0 dai reduci, anche se u nu saieva du t\u00fcttu puscibile, perch\u00e9 u nu saxeva du n\u00f6vu spustamentu da a b\u00e0se. Casci\u00f9n cun dui \u00f2mmi u pr\u00f6va turna a pi\u00e0 u cuntrollu da casc\u00ecna, dunde i se truvavan di ducumenti inpurtanti, ma i tedeschi i se s\u00e8ran a l'internu; Casci\u00f9n u vegne culp\u00ecu au zen\u00f9ggiu, e u riporta 'na frat\u00fca a a t\u00ecbbia. \u00dcn di cunpagni du M\u00e9gu u l'axeva pruvau a turn\u00e0 in der\u00e9 p\u00e9 fa intervegn\u00ec asc\u00ec i \u00e0tri. In sucursu de Casci\u00f9n i rivan i partigi\u00e0i \"Mercati\" e \"Cortellucci\". \"Mercati\" vista a dificult\u00e0i a intervegni u turna in-der\u00e9 mentre \"Cortellucci\" u resta blucc\u00e0u fra u f\u00f6gu di nemixi, che intu fratenpu u l'axeva utegn\u00fcu di rinforsi. Sentenduse pi\u00e0u Casci\u00f9n u esurtava i s\u00f2i a and\u00e0sene, p\u00e9 met\u00ecse in s\u00e0rvu, ma nunustante qu\u00e9stu Cortellucci u vegne pi\u00e0u.\nSegundu e funti partigi\u00e0ne Casci\u00f9n u l'\u00e9a st\u00e0u pi\u00e0u cumme prixun\u00e9u e imediatem\u00e8nte doppu fuxil\u00e0u dai fascisti. Riserche d'archiviu cunpi\u00f9e inta sit\u00e0i tedesca de Friburgo in Brisgovia, inta ducumentasi\u00f9n da \"356\u00aa divixun de fante\u00eca tedesca\", i l'h\u00e0 truv\u00e0u ina cumunicasi\u00f9n limitat\u00ecva, c'a a d\u00ecxe che U M\u00e9gu u saieva st\u00e0u mass\u00e0u, ma sensa acen\u00e0 ne au cumme ne se in cumbattimentu. A diferensa l'Uffissiu Politicu Investigat\u00ecvu guid\u00e0u dau tenente culunn\u00e9llu da Guardia Nasiun\u00e0le Republic\u00e0na \"Pier Cristoforo Bussi\" in t'in dispacciu internu u l'axeva cumunic\u00e0u a l'epuca che Felixe Casci\u00f9n u l'\u00e9a st\u00e0u pi\u00e0u e inprixunau, pe poi esse 'mass\u00e0u cun u s-ci\u00f2ppu dai tedeschi.. I carabbin\u00e9i da sit\u00e0i de Cuni, doppu e indagini cunpi\u00f9e, inta relasi\u00f9n da v\u00e9lli invi\u00e0 a quelli de Inpeia i aferman che u cumandante partigi\u00e0n u nu saieva m\u00f2rtu fuxil\u00e0u, ma intu messu de ina sparat\u00f2ia. Sci\u00fci giurn\u00e0li partigi\u00e0i clandest\u00ecn de l'epuca se difundeva asc\u00ec a vuxe p\u00e9 cui Casci\u00f9n, a a fin de nu c\u00e0sse in m\u00e0n tedesche esendu catt\u00fcau, u s'\u00e9a spa\u00e0u in curpu in testa.\nU cumandu da brig\u00e0, ina votta mortu U M\u00e9gu, u vegne cuvertu da Acquarone, c'u prefeisce u rit\u00ecu da b\u00e0nda. A brig\u00e0 a p\u00eca poi u n\u00f2mme de \"Divisione Garibaldi \"Felice Cascione\" (Divixun Garibaudu \"Felixe Casci\u00f9n\")\". A l'indum\u00e0n da m\u00f2rte de Felixe Casci\u00f9n, Italo Calvino u l'ade\u00ecsce assemme a s\u00f2 fr\u00e0i Floriano Calvino a a segunda divixun d'assaltu partigi\u00e0na \"Garibaldi\", intitul\u00e0 au st\u00e9ssu Casci\u00f9n. U fut\u00fcu scrit\u00f9 u v\u00e0 a ricurd\u00e0:\nA cans\u00f9n \"Scigu(r)a u v\u00e9ntu\".\nDe Casci\u00f9n u se s\u00e0 c'u l'\u00e9a bravu a scr\u00ecve, asc\u00ec e puesie, ma nu l'\u00e9a b\u00f2n a cant\u00e0, e d\u00fcante u periudu da Rexist\u00e9nsa u cunpleta u testu de 'na s\u00f2 cans\u00f9n \"Scigu(r)a u v\u00e9ntu\" (Fischia il vento), c'a l'axeva z\u00e0 cumens\u00e0u a Bulogna, quarche \u00e0nnu primma, in scia b\u00e0se da pupul\u00e0re meud\u00eca suvietica Katju\u0161a. Au conpagnu d'\u00e0rmi Giacomo Sibilla, numme de batta\u00eca \"Ivan\", u dixeva che i partigi\u00e0i lig\u00fci in qu\u00e9llu mumentu nu l'axev\u00e0n anc\u00f9 ina band\u00e9a, ma a saieva serv\u00eca armenu ina cans\u00f9n p\u00e9 rapresent\u00e0li, e vistu che \"Ivan\" s'\u00e9a purt\u00e0u 'na chit\u00e0ra in muntagna, v\u00e9lli i cumensan a f\u00e0 de pr\u00f6ve. Velli i cumensan cun a meud\u00eca de \"Va' pensc\u00e9(r)u\" (Va' pensiero), ma poi i tr\u00f6van a \"Katju\u0161a\", che in itali\u00e0n a diventa \"Fischia il vento\", grassie asc\u00ec a Ma\u00eca, a mam\u00e0 de Casci\u00f9n c'a revixita u testu, cangiandu l'uigin\u00e0iu verbu \"Sciuscia\" (Soffia) in \"Scig\u00fc(r)a\" (Fischia).\nA cans\u00f9n partigi\u00e0na a vegne intun\u00e0 p\u00e9 a primma 'otta a C\u00fc(r)enna d\u00fcante a m\u00e9ssa de Nat\u00e0le de l'\u00e0nnu 1943, asc\u00ec poi in f\u00f9rma ufisi\u00e0le a \u00c0utu, inta ci\u00e0ssa da g\u00e9xa u d\u00ec de Pasquetta (6 de zen\u00e0) du 1944. Sulu trei setem\u00e0ne d\u00f2ppu Felixe u m\u00f6e 'mass\u00e0u dai nazifascisti. Doppu a Libe\u00e0siun, a cans\u00f9n a l'acquista sanpre ci\u00fc inpurtansa, divenendu l'inno uffisiale de e \"Brigate Partigiane Garibaldi\", ma nu sulu: difatti a l'ha av\u00fcu ci\u00fc rivisitasi\u00f9i e u st\u00f2icu Roberto Battaglia a l'ha defin\u00eca cumme a cans\u00f9n \"ci\u00fc cunusci\u00fca da Rexistensa\".\nUnuefic\u00e9nse.\nA Rep\u00fcbbrica Italiana a ricurnusce l'asi\u00f9n de Felixe Casci\u00f9n grassie a a meda\u00eca d'\u00f2u au val\u00f9 milit\u00e0re, cun a seguente mutivasi\u00f9n:\nRicunuscimenti.\n\u2022 U 27 de ave\u00ec du 2003 u l'\u00e8 st\u00e0u iss\u00e0u in munumentu, a \u00c0utu vixin au p\u00f2stu dune u l'\u00e8 st\u00e0u mass\u00e0u Casci\u00f9n, dun\u00e0u da l'artista tedescu Rainer Kriester.\n\u2022 Vegn\u00fcu a cunuscensa da in veggiu partigi\u00e0n da a st\u00f2ia de Casci\u00f9n, ciam\u00e0u asc\u00ec, d\u00f2ppu, u \"Che Guevara de Inpeia\", u f\u00ecu du st\u00e9ssu Guevara, Camilo Guevara March, u l'\u00e9a part\u00ecu da Cuba p\u00e9 vixit\u00e0 u munumentu dedic\u00e0u e rende um\u00e0ggiu au M\u00e9gu.\n\u2022 U l'\u00e8 st\u00e0u realis\u00e0u \u00fcn c\u00ecne-ducument\u00e0iu in sce a s\u00f2 st\u00f2ia, realis\u00e0u da Remo Schellino.\n\u2022A Felixe Casci\u00f9n a l'\u00e8 intitul\u00e0 a s\u00e9de ANPI de Leca d'Arbenga, che tra l'\u00e0tru a l'urganissa mustre, cuncursi e g\u00ecte inti p\u00f2sti dunde u l'\u00e8 visc\u00fcu U M\u00e9gu."}
{"id": "28057", "revid": "10132", "url": "https://lij.wikipedia.org/wiki?curid=28057", "title": "Argon\u00e0oti", "text": "E f\u00f3nti leter\u00e2ie ant\u00eeghe in sc\u00ee Argon\u00e0oti s\u00f3n b\u00e9n b\u00e9n: e \"Argon\u00e0otiche\" de l'Apol\u00f2nio R\u00f2dio, de l'Ov\u00ecdio o l\u00ecbbro IV de Metam\u00f3rfoxi, l'\u00d6de IV P\u00ectica do P\u00ecndao, a trag\u00e9dia Med\u00eaa de l'Eor\u00ecpide . Tra e f\u00f3nti leter\u00e2ie rinasciment\u00e2li: e Mythologi\u00e6, Sive Explicationis Fabularum Libri Decem do Nat\u00e2le C\u00f3nti, t\u00e8sto public\u00f2u a Ven\u00e9\u00e7ia into 1568.\nO b\u00e0rco e l'equip\u00e0ggio.\nO Giaz\u00f3n, f\u00ecggio do r\u00e8 Ez\u00f3n e spoz\u00f2u da str\u00eea Med\u00eaa, o l'\u00e9 o comand\u00e0nte da spedi\u00e7i\u00f3n di \"Argon\u00e0oti\". Ghe s\u00f3n conp\u00e0gni in gr\u00f9ppo d'er\u00f4i, conosci\u00fbi c\u00f3mme \"Argon\u00e0oti\", da-o n\u00f3mme do b\u00e0rco \u00c0rgo. Fra de l\u00f4 gh'\u00e9 o Cala\u00eede e o Z\u00eate \u2013 f\u00ecggi da 'B\u00f2rea e bo\u00ecn a xo\u00e2 \u2013 o D\u00eeo \u00c8rcole, l'\u00cela, o Mele\u00e2gro, o Fil\u00f2tete, o Pel\u00eao (o po\u00e6 de l'Ach\u00eclle), o Telam\u00f3n, l'Orf\u00eao, o C\u00e0store e o P\u00f2l\u00f4ce, l'Idm\u00f3n e o M\u00f2pso, l'Isci\u00f3n e l'Eof\u00eamo. O La\u00e8rte, un di Argon\u00e0oti, o l'\u00e9 asc\u00ec o po\u00e6 de l'Ul\u00ecsse. L'\u00c8rcole, m\u00eazod\u00eeo nasci\u00fbo da-o Z\u00e6os e da l'Alcm\u00eana, invagh\u00eeo da bel\u00e9ssa do z\u00f3veno \u00cela o l'\u00e0iva rap\u00eeo.\nL'\u00c8rcole e \u00cela se s\u00f3n inbarc\u00e6 ins\u00e9mme a-o Giaz\u00f3n, p'and\u00e2 a \u00e7erc\u00e2 o P\u00e9i d'\u00f6o. Inta ferm\u00e2ta a M\u00eczia, l'\u00cela o ch\u00ecnn-a da-o b\u00e0rco con l'\u00c8rcole pe \u00e7erc\u00e2 de l'\u00e6goa fr\u00e9sca, ma e n\u00ecnfe s'inam\u00f4an do \u00cela che, ceg\u00f2u in sce l'\u00e6goa, o v\u00e9n abras\u00f2u da 'na n\u00ecnfa ch\u2019a o fa neg\u00e2.\nO vi\u00e2gio.\nI Argon\u00e0oti se f\u00e8rman a L\u00e9mno, in'\u00eezoa l\u00f3ngo a c\u00f2sta \u00f2cident\u00e2le de l'\u00c0zia Min\u00f4, d\u00f3nde ghe st\u00e2va de d\u00f2nne ch'\u00e0ivan amas\u00f2u i s\u00f2 mar\u00eei. Inta t\u00e6ra di Dolio\u00ecn, i Argon\u00e0oti s\u00f3n acug\u00e9iti da-o zoven\u00ecscimo r\u00e8 C\u00eczico. A-a c\u00f3rte do Fin\u00eaa, inta Tr\u00e2cia, d\u00f3de o Z\u00e6os o mand\u00e2va e Arp\u00eee a-ar\u00f6b\u00e2 o mangi\u00e2 do r\u00e8, o Giaz\u00f3n o l'am\u00e0ssa e Arp\u00eee e o l\u00ecbera o r\u00e8 da-a f\u00e0mme.\nAriv\u00e6 inta C\u00f2lchide (ancheu a c\u00f2sta da Gi\u00f6rgia in sci\u00f4 M\u00e2 N\u00e9igro), pe conquist\u00e2 o p\u00e9i d'\u00f6o o Giaz\u00f3n o d\u00eave super\u00e2 tr\u00e6 pr\u00eauve dif\u00ec\u00e7ili. Conquist\u00f2u o p\u00e9i d'\u00f6o, con l'agi\u00f9tto de \u00e0rte m\u00e0giche da Med\u00eaa, i Argon\u00e0oti sc\u00e0pan, ma o Z\u00e6os o ghe m\u00e0nda de bori\u00e0nn-e che m\u00e0ndan f\u00eaua r\u00f3tta o b\u00e0rco \u00c0rgo. A Cor\u00ecnto, o Giaz\u00f3n o s'inam\u00f4a da Gl\u00e0oce (\u00f2 Cr\u00e9oza) f\u00ecggia do r\u00e8 Cre\u00f3nte e o a sp\u00f4za. P'\u00ease st\u00e6to infed\u00eale a-a Med\u00eaa, o Giaz\u00f3n o p\u00e8rde l'agi\u00f9tto da D\u00eaa \u00cara e o m\u00eaue s\u00f4lo e infel\u00ee\u00e7e.\nO v\u00e9llo.\nV\u00e9llo, in zen\u00e9ize o l'\u00e9 \"il velo\", qu\u00e9llo che-e d\u00f2nne p\u00f2rtan pe crov\u00eese a f\u00e0ccia. O \"vello d'oro\" o l'\u00eaa o p\u00e9i do mont\u00f3n co-e \u00e2e ch'o l'\u00e0iva sarv\u00f2u o Fr\u00ecsso da-o sacrif\u00ec\u00e7io a-o qu\u00e6 o l'\u00eaa destin\u00f2u. Fr\u00ecsso: o f\u00ecggio de l'Atam\u00e0nte e da Nef\u00eale. Pe lev\u00e2se da-a persecu\u00e7i\u00f3n da moi\u00e9gna \u00ceno, o l'\u00e9 scap\u00f2u a cav\u00e0llo do mont\u00f3n da-o p\u00e9i d\u2019\u00f6o con s\u00f2 seu \u00c8lle; ariv\u00f2u inta C\u00f2lchide, o l'\u00e0 spoz\u00f2u a Calci\u00f6pe, f\u00ecggia do r\u00e8 E\u00eata."}
{"id": "28059", "revid": "10132", "url": "https://lij.wikipedia.org/wiki?curid=28059", "title": "C\u00f6ximo Rosselli", "text": "C\u00f6ximo Rosselli (\"Cosimo do Lorenzo Rosselli\") (Firense, 1439-Fir\u00e9nse, 17 zen\u00e2 1507) o l'\u00e9 st\u00e6to 'n pitt\u00f4 de sch\u00eaua italiann-a, in protagon\u00ecsta do Rinascimento."}
{"id": "28060", "revid": "12052", "url": "https://lij.wikipedia.org/wiki?curid=28060", "title": "Desiderio da Settignano", "text": "Desiderio da Settignano (Settignano, 1430 ca.-Firense, 16 zen\u00e2 1464) o l'\u00e9 st\u00e6to 'no scult\u00f4 de sch\u00eaua italiann-a, in protagon\u00ecsta do pr\u00ecmmo Rinascimento.\nV\u00ectta.\nO l'a studi\u00f2u l'\u00e0rte da scult\u00fba inta but\u00eaga de Bernardo Rossellino."}
{"id": "28061", "revid": "10132", "url": "https://lij.wikipedia.org/wiki?curid=28061", "title": "M\u00e9nego Ghirlandaio", "text": "M\u00e9nego Ghirlandaio (\"Domenico Ghirlandaio\") Firense, (2 z\u00fbgno 1448-Fir\u00e9nse, 11 zen\u00e2 1494) o l'\u00e9 st\u00e6to 'n pitt\u00f4 de sch\u00eaua italiann-a, in protagon\u00ecsta do Rinascimento."}
{"id": "28062", "revid": "12052", "url": "https://lij.wikipedia.org/wiki?curid=28062", "title": "Bertom\u00ea da Gatta", "text": "Bertom\u00ea da Gatta (\"Bartolomeo della Gatta\") (Firense, 1448-Aresso, 1502) o l'\u00e9 st\u00e6to 'n pitt\u00f4, miniat\u00f4, archit\u00e9tto e religi\u00f4zo itali\u00e0n, in protagon\u00ecsta do Rinascimento."}
{"id": "28064", "revid": "1211", "url": "https://lij.wikipedia.org/wiki?curid=28064", "title": "Bertom\u00ea de-a Gatta", "text": ""}
{"id": "28065", "revid": "10132", "url": "https://lij.wikipedia.org/wiki?curid=28065", "title": "Colle di Val d'Elsa", "text": "Colle di Val d'Elsa o l'\u00e8 'n com\u00fbne inta Provinsa de Senn-a, inta Regione Toscann-a.\nColt\u00fba.\nO Museo do crist\u00e0llo o l'\u00e9 staeto costro\u00eeo in g\u00eeo a-a cimini\u00e9ra de un' ant\u00eega f\u00e0brica da v\u00e9ddri.\nPersunalitae lighae a Colle Val d'Elsa.\n- Arnolfo do Cambio (\u00f2 \"Arnolfo do Lapo\") (1240 ca.-1302), scult\u00f4, archit\u00e9tto e urban\u00ecsta&lt;br&gt; "}
{"id": "28066", "revid": "10132", "url": "https://lij.wikipedia.org/wiki?curid=28066", "title": "Donatello", "text": "Donatello (\"Donato do Niccol\u00f2 do Betto Bardi\") (Firense, 1386-Firense, 13 dex\u00e9nbre 1466) o l'\u00e9 st\u00e6to 'no scult\u00f4 e 'n fr\u00e0vego de sch\u00eaua italiann-a, in protagon\u00ecsta do pr\u00ecmmo Rinascimento.\nV\u00ectta.\nA scult\u00fba in br\u00f2nso do \"David\" a l'\u00e9 st\u00e6ta comision\u00e2 da Cosimo de' Medici "}
{"id": "28067", "revid": "209070", "url": "https://lij.wikipedia.org/wiki?curid=28067", "title": "Olena Tokar", "text": "Olena Tokar (Novotoshkivske, 21 z\u00fbgno 1987) a l'\u00e8 'na cant\u00e0nte l\u00ecrica ucra\u00ecnn-a."}
{"id": "28068", "revid": "10132", "url": "https://lij.wikipedia.org/wiki?curid=28068", "title": "Bramante", "text": "Donao Bramante (\u00f2 \"\"Donnino\" do Angelo do Pascuccio\") (Fermignano, 1444-Romma, 11 arv\u00ee 1514) o l'\u00e9 st\u00e6to 'n'archit\u00e9tto e 'n pitt\u00f4 de sch\u00eaua italiann-a, in protagon\u00ecsta do Rinascimento."}
{"id": "28069", "revid": "10132", "url": "https://lij.wikipedia.org/wiki?curid=28069", "title": "Giorgio Vasari", "text": "Giorgio Vasari (Aresso, 30 l\u00fbggio 1511-Firense, 27 z\u00fbgno 1574) o l'\u00e9 st\u00e6to 'n pitt\u00f4, 'n'archit\u00e9tto e in st\u00f2rico de l'\u00e0rte itali\u00e0n.\nV\u00ectta.\nPe inc\u00e0rego do grand\u00f9cca de Toscann-a C\u00f2ximo I de' Medici, Giorgio Vasari o l'a disegn\u00f2u o n\u00eauvo edifi\u00e7io fiorent\u00ecn: i Uffizi. Into 1565 l'\u00e8 st\u00e6ta av\u00earta 'na v\u00eea segr\u00e9tta e sorviaelev\u00e2 - o \"Corid\u00f4 Vasariano\" - tra o Palasso V\u00eagio e o Palasso Pitti.\nGiogio Vasari o l'a public\u00f2u into 1550 'n'arecug\u00e9ita de biograf\u00eee di pitto\u00ee, sculto\u00ee e archit\u00e9tti itali\u00e8n co-o t\u00ectolo: \"Le vite de' pi\u00f9 eccellenti pittori, scultori e architettori\". "}
{"id": "28070", "revid": "9299", "url": "https://lij.wikipedia.org/wiki?curid=28070", "title": "Kentaro Miura", "text": "Kentaro Miura (\u4e09\u6d66 \u5efa\u592a\u90ce, Miura Kentar\u014d (Chiba, 11 de luggio do 1966-6 de Mazzo do 2021) o l'\u00e9 st\u00e6to un artista manga do Giappon. O l'ea conosciuo sorviattutto pe-a seu avvox\u00e2 serie fantasy dark \"Berserk\", ch'a l'\u00e0 incomensou \u00e0 \u00ebse serializz\u00e2 do 1989 e a l'\u00e9 an\u00e6ta avanti scin a-a seu m\u00f2rte. Pe-o 2021, Berserk o l'aveiva ci\u00f9 de 50 mioin de c\u00f2pie in \u00e7ircola\u00e7ion, cosc\u00ec da rendila u\u00f1a de serie manga de ci\u00f9 successo de tutti i tempi. L'\u00e9 do 2002 che Miura o gu\u00e4gna o \"Award for Excellence\" a-o sesto Premio Cultur\u00e2 de Tezuka Osamu.\nZovent\u00f9 e Educa\u00e7ion.\nO Miura o l'\u00e9 nasciuo a-i 11 de luggio do 1966, in Chiba, Prefettua de Chiba in Giappon. Into 1976, pe l'et\u00e6 de 10 anni, o l'\u00e0 creou o seu primmo manga, ciammou \"Miuranger\", ch'o l'ea st\u00e6to pubricou pe-i seu compagni de scheua inte unna pubrica\u00e7ion; a serie a fini\u00e0 pe imp\u00ee 40 volummi. Into 1977, o Miura o l'\u00e0 creou o seu segondo manga, \"Ken e no Michi\" (\u5263\u3078\u306e\u9053, \"The Way to the Sword\"), donde o deuvia a chi\u00f1a pe-a primma v\u00f2tta. Quande o l'\u00e9 inte scheue medie into 1979, comme ch'o piggia l'andio into disegno profescion\u00e2 a seu tecnica a megioa.\nComme o l'\u00e9 inte scheue superio\u00ee pe-o 1982, o Miura o s'inscrive inte un curriculum artistico, donde l\u00ea e i seu compagni l'incomensan \u00e0 pubric\u00e2 i seu loei in libbri de scheua. L'\u00e9 l\u00ec ch'o strenze amixi\u00e7ia con un di futui colleghi artisti manga, o K\u014dji Mori [ja]. Son auto\u00ee de un doujinshi de fantasciensa ch'o l'\u00e9 inviou a-a revista \"Weekly Sh\u014dnen Sunday\", ma o v\u00ebgne refuou inte l'urtimo turno de sele\u00e7ioin. Pe-i seu 18 anni, o Miura o travaggia pe un quarche p\u00f6co comme ascistente do George Morikawa, do manga avvoxou \"Hajime no Ippo\". Fito o Morikawa o se rendi\u00e0 conto do erto livello artistico do Miura e o lasci\u00e0 an\u00e2, deciarando che no gh'ea ninte ch'o ghe poeiva mostr\u00e2 ch'o Miura o no savesse za. Za pe quello tempo o Miura o gh'aiva un guerr\u00ea scuo con unna sp\u00e2 zagantesca inlustrou into seu portf\u00f2lio.\nCarriera.\nInto 1985, o Miura o fa domanda pe intr\u00e2 into collegio d'arte da Nihon University. Pe questo o manda un progetto breve ciammou Futatabi (\u518d\u3073, \"Unna v\u00f2tta ancon\"). O progetto o ghe gu\u00e4gni\u00e0 ci\u00f9 avanti o 34eximo \"Newcomer Manga Award\" da revista \"Weekly Sh\u014dnen Magazine\". A seu euvia ventua, NOA, a l'\u00e9 pubric\u00e2 inta revista \"Fresh Magazine\" do m\u00e6ximo anno, ma a no sai\u00e0 de successo.Into 1988, intanto ch'o l'ea apreuvo \u00e0 travaggi\u00e2 pe-o Buronson pe un progetto titolou \"King of Wolves\" (\u738b\u72fc, \u014cr\u014d), o Miura o pubrica un prot\u00f2tipo de Berserk inta revista manga mens\u00ee \"ComiComi\" da compagnia Hakusensha; o prot\u00f2tipo da 48 pagine o fini\u00e0 segondo inta sette\u00f1a competi\u00e7ion da Scheua Manga de ComiComi.A pi\u00f1a serializza\u00e7ion de Berserk, ch'o sai\u00e0 l'euvia ci\u00f9 avvox\u00e2 do Miura, a l'incomensa into mens\u00ee \"Animal House\" de l'Hakusensha into 1989. Into 1990, a continua\u00e7ion de \"King of Wolves\", ciamm\u00e2 \u014cr\u014d Den (\u738b\u72fc\u4f1d, \"A lezzendia do re di lo\u00ee\"), a l'\u00e9 pubric\u00e2 inta m\u00e6xima revista. Into 1992, o mens\u00ee Animal House o cangia nomme in Young Animal, donde o Berserk o va avanti inta serializza\u00e7ion. L'\u00e9 do m\u00e6ximo anno che o Miura o conlabora co-o Buronson in sci\u00f4 manga \"Japan\", ch'o fini\u00e0 pubricou l\u00ea asc\u00ec inte \"Young Animal\".\nInto 1997 o Miura o supervixo\u00f1a a produ\u00e7ion de un anime da 25 epis\u00f6di, adattamento animou pe Berserk e produto da OLM, Inc., ch'o sai\u00e0 transmisso into m\u00e6ximo anno in sce NTV. O supervixo\u00f1a asc\u00ec o videozeugo \"Sword of the Berserk: Guts' Rage\" pe Dreamcast do 1999. Into 2002 o Miura o re\u00e7eive o \"Award for Excellence\" a-o sesto premio cultur\u00e2 de Tezuka Osamu pe Berserk. \u00c0 incomens\u00e2 da-o 2006, Berserk o l'intra inte unna serie frequente e esteisa de retardi, e o l'\u00e0 unna serializza\u00e7ion irregol\u00e2. Pe-o 2018, Berserk o l'\u00e9 accuggeito inte 40 volummi tank\u014dbon in Giappon, e pe-o mazzo do 2021 o l'aveiva ci\u00f9 de 50 mioin de c\u00f2pie in gio pe-o mondo, \u00e0 includde asc\u00ec e verscioin digit\u00e6. E serie l'an produto un muggio de mercansia, segge offi\u00e7i\u00e2 \u00f2 f\u00e6ta da-i ammiado\u00ee, compreise de statue, de action figures e sci\u00f1a di p\u00f2rtaciave, videozeughi, e un zeugo de carte da colle\u00e7ion\u00e2. O Miura o l'\u00e0 produto asc\u00ec ci\u00f9 d\u2019un \"art book\" e di supplementi bas\u00e6 in sc\u00ea Berserk.\nInto 2013, o Miura o pubrica o manga curto Giganto Maxia. Duranki, un manga curto produto da-o studio manga person\u00e2 do Miura's, Studio Gaga, o l'\u00e9 st\u00e6to serializzou inta revista Young Animal Zero into 2019.\nInfruensa.\nO Miura o l'\u00e0 deciarou che l'euvia ch'a l'\u00e0 infruensou a seu de ci\u00f9 a l'\u00e9 Fist of the North Star, manga do Buronson e do Tetsuo Hara debuttou do 1983. O Miura o men\u00e7io\u00f1a asc\u00ec infruense da-o Violence Jack do Go Nagai, debuttou do 1973, da-a serie fantasy novel giapponeise Guin Saga, debutt\u00e2 do 1979, i film do Paul Verhoeven da serie the Hellraiser do 1987, ci\u00f9 atri manga sh\u014djo, i film da Disney, e e euvie do Hieronymous Bosch, do M. C. Escher, do Gustave Dor\u00e9, e do Pieter Bruegel.\nM\u00f2rte.\nA-i 6 de Mazzo do 2021, o Miura o l'\u00e9 m\u00f2rto de unna disse\u00e7ion agua de l'a\u00f2rta \u00e0 l'et\u00e6 de 54 anni. A seu m\u00f2rte a l'\u00e9 st\u00e6ta annon\u00e7i\u00e2 a-i 20 do m\u00e6ximo meise do 2021.\nUnna cerim\u00f2nia priv\u00e2 a l'\u00e9 st\u00e6ta tegnua da-a seu famiggia.\nEredit\u00e6.\nStabilio comme un di manga ci\u00f9 vendui de tutti i tempi, a serie do Miura, Berserk, a l'\u00e0 impattou o mondo do manga e asc\u00ec de ci\u00f9, con un giornalista comme a Jade King ch'a ne conferma:\n\u00ab is difficult to overstate the tremendous impact his work has had on the world of games, manga, film, anime, and even literature. \u00bb \u00ab l'\u00e9 diffi\u00e7ile sorviavalut\u00e2 l'impatto tremendo che o seu lou o l'\u00e0 avuo into mondo di zeughi, do manga, da filmografia, de l'anima\u00e7ion e fi\u00f1a da lettiatua. \u00bb\nL'imagine do Guts e a seu sp\u00e2 stramesu\u00e2 a l'\u00e0 influensou l'inspia\u00e7ion pe di personaggi comme o \"Cloud Strife\" de Final Fantasy VII e o \"Dante\" de Devil May Cry, con l'estetica de Berserk ch'a inspia i mostri e o mondo da serie de Dark Souls. O rett\u00f4 de videozeughi Hideaki Itsuno e o produt\u00f4 Hiroyuki Kobayashi en di ammiado\u00ee de Berserk, e o videozeugo de r\u00f2llo Dragon's Dogma o l'includde de armatue bas\u00e6 in sce quella do Guts e do Griffith. Inte unna presenta\u00e7ion \u00e0 GDC into 2019, o Itsuno o l'\u00e0 confermou che i toin e o st\u00ee de Devil May Cry 5 i l'en inspir\u00e6 da Berserk.\nTenti auto\u00ee l'an men\u00e7ionou o Miura e Berserk comme infruense, \u00e0 includde l'aut\u00f4 de Blue Exorcist, o Kazue Kato, o l'aut\u00f4 de \"Baccano!\" e \"Durarara!!\", o Ry\u014dgo Narita, l'autoa de Black Butler, a Yana Toboso, l'autoa de Black Clover, a Y\u016bki Tabata, e asc\u00ec l'aut\u00f4 de Attack on Titan, o Hajime Isayama, ch'o l'\u00e0 definio \u00ab tremendo, semplicemente magnifico [...] gh'\u00f2 l'imprescion ch'o f\u00efse ben ben organizzou comme un film. \u00bb O Yoko Taro o l'\u00e0 confermou ch'o protagonista da seu serie Drakengard, Caim, o l'\u00e9 st\u00e6to inspirou da-o protagonista de Berserk, Guts."}
{"id": "28071", "revid": "10132", "url": "https://lij.wikipedia.org/wiki?curid=28071", "title": "Ercole de' Roberti", "text": "Ercole de' Roberti (\"Ercole da Ferrara\") (Ferrara, 1449/1456-18 mazzo/1\u00b0 l\u00fbggio 1496) o l'\u00e9 st\u00e6to 'n pitt\u00f4 de sch\u00eaua italiann-a, in protagon\u00ecsta do Rinascimento."}
{"id": "28075", "revid": "10132", "url": "https://lij.wikipedia.org/wiki?curid=28075", "title": "Fra Bertom\u00ea", "text": "Fra Bertom\u00ea (\"Fra Bartolomeo\" \u00f2 \"Baccio della Porta\") de San M\u00e0rco (Sofignano (Vaiano), 28 marso 1472-Firense, 31 \u00f2t\u00f4bre 1517) o l'\u00e9 st\u00e6to n' fr\u00e0tte domenic\u00e0n e 'n pitt\u00f4 de sch\u00eaua italiann-a, in protagon\u00ecsta do Rinascimento."}
{"id": "28076", "revid": "10132", "url": "https://lij.wikipedia.org/wiki?curid=28076", "title": "Feip\u00ecn Lippi", "text": "Feip\u00ecn Lippi (\"Filippino Lippi\", d\u00eeto cosc\u00ec pe dist\u00ecngoe l\u00ea da seu po\u00e6 F\u00e9ipo Lippi) (Prato, 1457-Firense, 18 arv\u00ee 1504) o l'\u00e9 st\u00e6to 'n pitt\u00f4 de sch\u00eaua italiann-a, in protagon\u00ecsta do Rinascimento."}
{"id": "28077", "revid": "10132", "url": "https://lij.wikipedia.org/wiki?curid=28077", "title": "F\u00e9ipo Brunelleschi", "text": "F\u00e9ipo Brunelleschi (\"Filippo Brunelleschi\") (Firense, 1377-Romma, 15 arv\u00ee 1446) o l'\u00e9 st\u00e6to 'no scult\u00f4 e 'n'archit\u00e9tto de sch\u00eaua italiann-a, in protagon\u00ecsta do pr\u00ecmmo Rinascimento."}
{"id": "28078", "revid": "10132", "url": "https://lij.wikipedia.org/wiki?curid=28078", "title": "Gent\u00eele Bellini", "text": "Gent\u00eele Bellini (\"Gentile Bellini\") (Venessia, 1429-Ven\u00e9ssia, 23 frev\u00e2 1507) o l'\u00e9 st\u00e6to 'n pitt\u00f4 e 'n medagg\u00ecsta de sch\u00eaua italiann-a, in protagon\u00ecsta do Rinascimento."}
{"id": "28079", "revid": "10132", "url": "https://lij.wikipedia.org/wiki?curid=28079", "title": "Fran\u00e7\u00e9sco Fransa", "text": "Fran\u00e7\u00e9sco Fransa (\"Francesco Raibolini\", d\u00eeto \"il Francia\") (Bologna, 1447 ca.-Bologna, 5 zen\u00e2 1517) o l'\u00e9 st\u00e6to 'n pitt\u00f4, in fr\u00e0vego e 'n medagg\u00ecsta de sch\u00eaua italiann-a, in protagon\u00ecsta do Rinascimento."}
{"id": "28080", "revid": "10132", "url": "https://lij.wikipedia.org/wiki?curid=28080", "title": "Fran\u00e7\u00e9sco de Z\u00f2rzo Martini", "text": "Fran\u00e7\u00e9sco de Z\u00f2rzo Martini (Senn-a, 23 set\u00e9nbre]] 1439-Senn-a, 29 nov\u00e9nbre 1501) o l'\u00e9 st\u00e6to 'n'archit\u00e9tto, n' pitt\u00f4, 'no scult\u00f4, 'n te\u00f2rico de l'architet\u00fba, 'n'inzegn\u00ea e 'n medagg\u00ecsta de sch\u00eaua italiann-a, in protagon\u00ecsta do Rinascimento."}
{"id": "28081", "revid": "1211", "url": "https://lij.wikipedia.org/wiki?curid=28081", "title": "Gent\u00eele da Fabriano", "text": "Gent\u00eele da Fabriano (Gentile do Niccol\u00f2 do Giovanni do Massio) (Fabriano, 1370 ca.-Romma, set\u00e9nbre 1427) o l'\u00e9 st\u00e6to 'n pitt\u00f4 de sch\u00eaua italiann-a, in protagon\u00ecsta do g\u00f2tico interna\u00e7ion\u00e2le.\nV\u00ectta.\n\u00d2pie.\n- \"S\u00e2la di gig\u00e0nti\", 1411 (Palasso Trinci - Foligno)&lt;br&gt;"}
{"id": "28082", "revid": "10132", "url": "https://lij.wikipedia.org/wiki?curid=28082", "title": "Giotto", "text": "Giotto (\"Giotto di Bondone\") (Colle di Vespignano (Vicchio), 1267/1276 - Firense, 8 zen\u00e2 1337) o l'\u00e9 st\u00e6to 'n pitt\u00f4 e 'n'archit\u00e9tto de sch\u00eaua italiann-a do Medioevo."}
{"id": "28083", "revid": "10132", "url": "https://lij.wikipedia.org/wiki?curid=28083", "title": "Giuli\u00e0n da Sangallo", "text": "Giuli\u00e0n da Sangallo (\"Giuliano da Sangallo\") (Firense, 1445-Firense, 16 \u00f2t\u00f4bre 1516) o l'\u00e9 st\u00e6to 'n'archit\u00e9tto, 'no scult\u00f4 e 'n'inzegn\u00ea milit\u00e2, de sch\u00eaua italiann-a."}
{"id": "28084", "revid": "1211", "url": "https://lij.wikipedia.org/wiki?curid=28084", "title": "Steva Bonsignori", "text": "Steva Bonsignori (\"Stefano Bonsignori\") (Firense, [?]-Firense, 21 set\u00e9nbre 1589) o l'\u00e9 st\u00e6to 'n cart\u00f2grafo e 'n m\u00f3nego olivet\u00e0n, itali\u00e0n.\nV\u00ectta.\nO Grand\u00f9cca de Toscann-a Fran\u00e7\u00e9sco I de' Medici o l'aiva \u00e7ern\u00fbo into 1575 Steva Bonsignori c\u00f3mme cart\u00f2grafo e cosm\u00f2grafo pe conplet\u00e2 o c\u00eeclo di c\u00e0rte gi\u00f6gr\u00e0fiche, ini\u00e7i\u00f2u da Egnasio Danti, inta \"S\u00e2la do '\"Guardar\u00f6ba\"\" de Palasso V\u00eagio. \nStefano Bonsignori o l'a dipinto de c\u00e0rte gi\u00f6gr\u00e0fiche in sce qu\u00e0ttro Contin\u00e9nti s\u00f4via i port\u00e9lli di arm\u00e2i.\nInto 1584 o l'a disegno\u00f9 'na \"Pi\u00e0nta de Firense\", into 9 f\u00e9uggi, e a \"C\u00e0rta do Granduc\u00e2to de Toscann-a\" e do terit\u00f6io de Senn-a asc\u00ec.\nInto 1589 o l'a reprod\u00fbto i 2 terit\u00f6i, da Toscann-a e de Senn-a, inti afr\u00e9schi da \"S\u00e2la de-e Matem\u00e0tiche\" (\u00f2 de-e \"C\u00e0rte gi\u00f6gr\u00e0fiche\") di Uffizi.\nA Pi\u00e0nta de l'Italia.\nDidascal\u00eea (Sardegna e Corsega).\n\u00ab Appare che gli antichi, per la propinquit\u00e0, tenessero le Isole di Sardigna e Corsica per una stessa conciosia e che Forco figliuolo di Nettuno mandato con colonie Toscane da Lestrigone suo fratello Re d'Italia, ne lasciasse parte ai Liguri, et questa parte si pu\u00f2 credere fusse la Corsica, dai Greci detta Cirno, quale ancora ubbidisce loro. Poi di Forco venne di Africa Sardo figliuolo di Ercole Egizzio con gran gente Affricana, e da questo Sardo acquist\u00f2 il nome. Fu poi dai Greci molestata, a i quali successero i Cartaginesi, e cederono a i Romani. Ma doppo vari accidenti ubbidisce al Re di Spagna, e dal quale \u00e8 difesa da i Barbari, tenuta in pace, e retta con Giustizia.\u00bb"}
{"id": "28087", "revid": "12552", "url": "https://lij.wikipedia.org/wiki?curid=28087", "title": "\u00c7eie", "text": ""}
{"id": "28088", "revid": "12052", "url": "https://lij.wikipedia.org/wiki?curid=28088", "title": "Cis\u00e0n", "text": ""}
{"id": "28089", "revid": "2355", "url": "https://lij.wikipedia.org/wiki?curid=28089", "title": "Suc\u00e6lo", "text": ""}
{"id": "28090", "revid": "12052", "url": "https://lij.wikipedia.org/wiki?curid=28090", "title": "Castellov\u00eagio", "text": ""}
{"id": "28091", "revid": "12052", "url": "https://lij.wikipedia.org/wiki?curid=28091", "title": "Crav\u00f2una", "text": ""}
{"id": "28092", "revid": "12552", "url": "https://lij.wikipedia.org/wiki?curid=28092", "title": "Erli", "text": ""}
{"id": "28094", "revid": "12052", "url": "https://lij.wikipedia.org/wiki?curid=28094", "title": "Carxi", "text": ""}
{"id": "28097", "revid": "12052", "url": "https://lij.wikipedia.org/wiki?curid=28097", "title": "Dialetolog\u00eea l\u00ecgure", "text": "Dialetolog\u00eea l\u00ecgure: d\u00f6tr\u00e9i \u00e9xiti (e n\u00f2tte f\u00e0n riferim\u00e9nto a-a bibliograf\u00eea sele\u00e7ion\u00e2 che v\u00e9n d\u00f2ppo).\nScist\u00eama gramatic\u00e2le do Zen\u00e9ize segondo Werner Forner.\n- Morfolog\u00eea: E iregolarit\u00e6 do zen\u00e9ize s\u00f3n s\u00f4lo apar\u00e9nti: s\u00f3n dov\u00fbe a \u2019n conplic\u00f2u scist\u00eama de proc\u00e8ssi de fon\u00e9tica che s\u00f3n regol\u00e2ri; netez\u00e6 da t\u00e2le regolarit\u00e6, e altera\u00e7io\u00een di n\u00f3mmi, aget\u00eevi e v\u00e8rbi prez\u00e9ntan \u2019na strut\u00fba s\u00e9nplice e ci\u00e6a c\u00f3mme qu\u00e9lla tosc\u00e2na. A ci\u00f9 p\u00e0rte de t\u00e2li regolarit\u00e6 de fon\u00e9tica s\u00f3n consego\u00e9nsa de l\u2019evolu\u00e7i\u00f3n p\u00f2st-mediev\u00e2le, a-o prin\u00e7\u00ecpio in p\u00e0rte limit\u00e6 a-o m\u00f2ddo de parl\u00e2 do popol\u00ecn.\n- Scint\u00e0sci, qu\u00e0rche particolarit\u00e6: C\u00f3mme t\u00f9tte e parl\u00e6 n\u00f2rd-itali\u00e0nn-e, o v\u00e8rbo l\u00ecgure o va aconpagn\u00f2u da \u2019na sp\u00e9cce de pron\u00f3mme sog\u00e8tto (clitico). In zen\u00e9ize, t\u00e2le conpagn\u00eea a l\u2019\u00e9 limit\u00e2 a-a 2\u00b0/3\u00b0 pers\u00f3nn-a (ti c\u00e0nti, o/a/ sci\u00e2 c\u00e0nta), da \u00e2tre p\u00e0rte s\u00f3n serv\u00eee t\u00f9tte e pers\u00f3nn-e. I clitici part\u00e9\u00e7ipan a marc\u00e2 a focaliza\u00e7i\u00f3n (l\u2019\u00e9nfaxi) do sog\u00e8tto. Into pas\u00f2u, \u00e7\u00e8rte condi\u00e7io\u00ecn scint\u00e0tiche (prez\u00e9npio l\u2019interoga\u00e7i\u00f3n) vo\u00e9ivan l\u2019inversci\u00f3n de l\u2019\u00f3rdine clitico+v\u00e8rbo in v\u00e8rbo+clitico \u2013 strut\u00fba fosciliz\u00e2 inte d\u00f6tr\u00e6 parl\u00e6 l\u00ecguri.\nDistribu\u00e7i\u00f3n giogr\u00e0fica.\n- Clas\u00ecfica: E parl\u00e6 in sci\u00e2 c\u00f2sta da Regi\u00f3n s\u00f3n ci\u00f9 \u00f2 m\u00eano sc\u00ecmili. Gh\u2019\u00e9 \u2019na z\u00f6na centr\u00e2le (fra Sav\u00f3nn-a e S\u00e9stri Lev\u00e0nte, e inte gr\u00f2sse val\u00e0dde) defin\u00eea pi-\u00e2 ci\u00f9 p\u00e0rte da-e r\u00e9gole de fon\u00e9tica p\u00f2st-mediev\u00e2li do Zen\u00e9ize, ch\u2019o contr\u00e0sta co-\u00eena p\u00e0rte \u00f2cident\u00e2le (a pon\u00e9nte d\u2019Arb\u00e9nga) defin\u00eeo da l\u2019as\u00e9nsa de t\u00e2li r\u00e9gole. T\u00e2le distribu\u00e7i\u00f3n a suger\u00ecsce \u2019n\u2019espansci\u00f3n zen\u00e9ize inte do\u00ee t\u00e9npi: l\u2019espansci\u00f3n mediev\u00e2le in sce t\u00f9tto o terit\u00f6io; l\u2019espansci\u00f3n p\u00f2st-mediev\u00e2le fren\u00e2 d\u00f2ppo Sav\u00f3nn-a. Desc\u00f2rdan da t\u00e2le panor\u00e0mma unit\u00e2io e parl\u00e6 confin\u00e0nti: i do\u00ee Oltrez\u00f4vi e-e parl\u00e6 de \u00c7inquet\u00e6re; in l\u00ecgure inalter\u00f2u o s\u2019\u00e9 conserv\u00f2u s\u00f4lo inte \u00c0rpi Mar\u00ectime (v\u00e9ddi s\u00f3tta).\n- Col\u00f2nie do zen\u00e9ize ant\u00eego / cont\u00e0tto lengo\u00ecstico: P\u00f2rtov\u00e9nere, Bonif\u00e0\u00e7io, Intem\u00eaio, M\u00f3nego; o Zen\u00e9ize de l'800 inport\u00f2u a Boenoz\u00e0ire.\n- O l\u00ecgure alp\u00ecn: Se tr\u00e0tta do gr\u00f9ppo de parl\u00e6 de \u00e8rte Val\u00e0dde N\u00e8rvia-Argent\u00ecnn-a-R\u00f2ia e da c\u00f3nca da z\u00f6na de Ment\u00f3n. L\u2019inport\u00e0nte difer\u00e9nsa de sto gr\u00f9ppo chi da-o l\u00ecgure da c\u00f2sta o se spi\u00eaga co-o f\u00e6to de no \u00ease st\u00e6to contagi\u00f2u da-o \u201cZen\u00e9ize\u201d. \u00d2gnid\u00f9nn-a de parl\u00e6 l\u00ecguri-alp\u00ecnn-e e da z\u00f6na de Ment\u00f3n a prez\u00e9nta \u2019na fixonom\u00eea t\u00f9tta s\u00f2, ma a l\u2019\u00e9 magi\u00f4 a coer\u00e9nsa strutur\u00e2le, ch\u2019a coinc\u00ecdde de sp\u00e9sso con tipolog\u00eee g\u00e0llo-it\u00e0liche di t\u00e9npi pas\u00e6; t\u00e2le unit\u00e6 \u201calp\u00ecnn-a\u201d a se ver\u00ecfica p\u00fb into l\u00e9scico, qu\u00e9llo di pasto\u00ee asc\u00ec, e inti p\u00f6chi remas\u00f9ggi da leterat\u00fba popol\u00e0nn-a. A descri\u00e7i\u00f3n de sto gr\u00f9ppo chi a l\u2019\u00e9 st\u00e6ta/a l\u2019\u00e9 quarche v\u00f2tta devi\u00e2 da inter\u00e8sci na\u00e7ional\u00ecstichi \u00f2 patri\u00f2tichi \u00f2 de pal\u00e0nche."}
{"id": "28099", "revid": "7184", "url": "https://lij.wikipedia.org/wiki?curid=28099", "title": "G\u00eaxa de San Lo\u00eegi di fran\u00e7eixi", "text": ""}
{"id": "28100", "revid": "12052", "url": "https://lij.wikipedia.org/wiki?curid=28100", "title": "Procellariiformes", "text": "Procellariiformes (Furbringer 1888), o l'\u00e9 'n ordine d'\u00f6xelli m\u00e6n pelagici. Gh'an de \u00e2e l\u00f3nghe e str\u00e9ite, e sanpe de tr\u00e6 die un\u00eee da 'na menbrann-a natat\u00f2ia; becco a lens\u00ecn co-e n\u00e0ixe l\u00f3nghe. Se n\u00f9tran de pesci.\nL'ordine o conpr\u00e9nde 4\u00a0famigge: \"Procellaridae\", \"Hidrobatidae\", \"Oceanotidae\", \"Diomedeidae\". \n\"Procellaridae\".\nI Procellariidae (Leach 1820) en ina famiggia d'\u00f6x\u00e8lli ch'a nid\u00ecfica in c\u00f2ste de rocce \u00e8rte a der\u00fbo. Sarvo o periodo de nidifica\u00e7i\u00f3n s\u00f3n senpre in sci\u00fb m\u00e2. P\u00eauan \u00ease stan\u00e7i\u00e2li \u00f2 migrato\u00ee.\nCr\u00f6vo de M\u00e2 Sene\u00ecn (\"Calonectris diomedea diomedea\").\nO \"Cr\u00f6vo de M\u00e2 Sene\u00ecn\"\u00a0(\"Calonectris diomedea diomedea\"- Scropoli 1769; Procellaridi;\u00a0scinonimo \"Puffinus diomedea\". N\u00f3mme Italian \"Berta Maggiore\")\u00a0o l'\u00e9\u00a0'n \u00f6x\u00e9llo mar\u00ecn. Co-ina l\u00f3ngh\u00e9ssa de 50 c\u00ectti e l'avert\u00fba al\u00e2re de 115-130c\u00ectti, o l'\u00e9 sc\u00ecmile a l'\u00d6ca Ciapea; o se distingoe p\u00f2-u x\u00eauo plan\u00e2re a f\u00ee d'\u00e6goa, intreval\u00f2u da p\u00f6che bat\u00fbe d'\u00e2a. O l'\u00e0 a testa gr\u00eexo ci\u00e6o, d\u00f2rso gr\u00eexo-br\u00f9n, g\u00f4a e pansa de c\u00f4 gianco. T\u00ecpico do Mediteranio, o p\u00e0ssa n\u00eauve meixi in m\u00e2 av\u00e8rto; o x\u00eaua pe \u00f4e\u00a0sensa s\u00f2sta, o perc\u00f4re chil\u00f2metri in \u00e7erca de b\u00e0nchi de pesci. \nO p\u00ecgia t\u00e6ra pe nidific\u00e2 in c\u00f2ste\u00a0 roci\u00f4ze\u00a0inacesc\u00ecbili, fal\u00e9zie a straci\u00f3ngio,\u00a0gr\u00f2tte con l'intr\u00e2 da-o m\u00e2. O deponn-e\u00a0'n \u00eauvo c\u00f4v\u00f2u\u00a0a t\u00f9rno pe 50-52 giorni. O pol\u00ecn o v\u00e9gne asc\u00e2d\u00f2u pe 3-4 giorni, p\u00f6i\u00a0o-o l\u00e0scian solo: a l'\u00e0rba masccio e femina x\u00eauan pe \u00e7erc\u00e2 o c\u00ecbbo, rit\u00f3nan a seia pe nutrilo. O pol\u00ecn o r\u00e9sta into n\u00eeo 3 meixi. In Italia e col\u00f2nie ci\u00f9 inport\u00e0nte s\u00f3n a Linosa, sego\u00eee da Sardegna, arcipelago Tosc\u00e0n, Tremiti, Egadi, Eolie. Migrat\u00f4, in inv\u00e8rno o l\u00e0scia o Mediterannio pe ariv\u00e2 in Sud Atlantico davanti e c\u00f2ste da Namibia.\nCr\u00f6vo de M\u00e2 Neigro (\"Puffinus yelkouan\").\nO Cr\u00f6vo de M\u00e2 Neigro\u00a0(Puffinus yelkouan-Acerbi 1827; in italian\u00a0\"Berta Minore\") \u00f6x\u00e9llo l\u00f3ngo 32-35 c\u00ectti, co-ina avert\u00fba al\u00e2re\u00a0de 70-80 c\u00ectti, testa e a parte superi\u00f4re de c\u00f4\u00a0br\u00f9n-neigro e s\u00f3tta de c\u00f3 gianchin\u00e0stro. O l\u00b4\u00e9 pel\u00e2gico, end\u00e9mnico do Mediteranio; o s'avix\u00ecnn-a a-a c\u00f2sta ci\u00f9 do Sene\u00ecn, do qu\u00e6 o l'\u00e0 squ\u00e6xi o m\u00e6ximo conportam\u00e9nto: o se ne difer\u00e9n\u00e7ia pe-a dimensci\u00f3n e pe pas\u00e2 l'inv\u00e8rno into Ba\u00e7\u00ee do Mediter\u00e0nio, est\u00e9izo a-o Ma N\u00e9igro.\nDif\u00fbzo c\u00f3mme nidificat\u00f4 da-e \u00cezoe do Tir\u00e9n a-e\u00a0\u00cezoe\u00a0do I\u00f2nio e do M\u00e2 Eg\u00eao, a col\u00f2nia prin\u00e7ipale a nid\u00eefica inte l'arcipelago da Madenn-a, \u00eezoa Tavolara, \u00eezoa de Sant'Antioco e \u00eezoa de San P\u00ea, fal\u00e9zie c\u00f2st\u00eae da Sardegna.\n\"Hidrobatidae\".\nFrengoel\u00e9tto de m\u00e2 (\"Hydrobates pelagicus\").\nO Frengoel\u00e9tto de M\u00e2 \u00a0(Hydrobates Pelagicus\u00a0 -Linnaeus 1758, co-u nomme \"Procellaria pelagica\"), o l'\u00e9 l'\u00f9nica menn-a do genere \"Hydrobates\". Gh'\u00e9 d\u00f4e s\u00f3ttasp\u00eace, l'Atl\u00e0ntica (\"pelagicus pelagicus\") e-a \"melitensis\"\n\"Hydrobates pelagicus melitensis\".\nHydrobates pelagicus melitensis -Schembri 1843, endemico do Maditer\u00e0nio, o ghe p\u00e0ssa l'Inverno asc\u00ec. O n\u00f3mme Italian\u00a0 \"Uccello delle Tempeste\" ghe l'\u00e0n d\u00e6to i main\u00e6 ch\u00f2-u ved\u00e9ivan xo\u00e2 in m\u00e2 av\u00e8rto inti giorni de tenpo br\u00f9tto. O nomme l\u00edgure o saieiva 'n paragon co-in \u00e2tro pic\u00ecn \u00f6xello, o Frengo\u00e9llo (\"Fringilla coelebs\"), perc\u00f6se o l'\u00e9 o ci\u00f9 pic\u00ecn di n\u00f2stri m\u00e2. L\u00f3ngo\u00a0ap\u00e9nn-a 15 c\u00ectti e co-ina avert\u00fba\u00a0al\u00e2re de 38 c\u00ectti.\nO l'\u00e0 o c\u00f2rpo quexi tutto de c\u00f4 br\u00f9n-n\u00e8igro\u00a0 lev\u00f2u 'na fascia de gi\u00e0nco tra d\u00f2rso e l'atacat\u00fba da c\u00f4a, e rigat\u00fbe\u00a0de c\u00f4 gianchin\u00e0stro in sc\u00ea \u00e4e; o masccio e-a femina \u00e9n p\u00e6gi.\n\u00d6xello pel\u00e2gico, o st\u00e0 l\u00f3ntan da-e c\u00f2ste o perc\u00f3re chil\u00f2metri de m\u00e2, o x\u00eaua co-e sanpe che p\u00e9ndan a f\u00ee d'\u00e6goa, in \u00e7erchia de pesci, o l'\u00e0 l'\u00e0ndio de sego\u00ee a sc\u00eea de n\u00e2ve pe nutr\u00eese de pesc\u00e9tti e resc\u00ecdo\u00ee de \u00e7\u00ecbbo.\"Procellaria pelagica\" Uccello delle tempeste [..] \"Frenguello de m\u00e2\" (Arenzano) \"Frenguelletto de m\u00e2\" (Genova) [..]\nRare volte, eccetto durante l\u00b4epoca della riproduzione, questa specie si avvicina a terra, e siccome nidifica (maggio-giugno) in buche sulle isolette rocciose pi\u00f9 isolate, pochi la vedono e vien ritenuta da molti specie rara. Invece abbonda in ogni tempo nei nostri mari.\nO nid\u00ecfica in\u00a0col\u00f2nie, p\u00f2sti inacescibile a-i ratti, \u00eezoe a c\u00f2ste r\u00f2ci\u00f4ze, iz\u00f6oti, sch\u00e9uggi \u00e9rti a der\u00fbo, da-a C\u00f2rsega a M\u00e0lta, da-e\u00a0Bale\u00e0ri a-e C\u00eccladi. Se st\u00ecmma che s\u00f3n 8000-10.000 c\u00f2bie.\nO n\u00eeo o l'e costro\u00eeo\u00a0con p\u00f6che \u00e6ghe in sci\u00e2 pr\u00eea, \u00f2 in gr\u00f2tte marinn-e, \u00f2 fis\u00fbe\u00a0 tra r\u00f2cce; o dep\u00f3nn-e un \u00eauvo cov\u00f2u 40 giorni da-o masccio asc\u00ec; o pol\u00ecn, nutr\u00eeo de neutte, o x\u00eaua d\u00f2ppo 68-70 giorni.\nIn Italia\u00a0nid\u00ecfican 2.000 c\u00f2bie distribo\u00eee in Sardegna\u00a0e Sicilia\u00a0l\u00f3ngo e c\u00f2ste e \u00eezoe min\u00f4, \"Marettimo\" inte Egadi, \"Vulcano\" inte Isoe Eolie,\u00a0e Isoe Pel\u00e2giche, recentem\u00e9nte \u00e0n scov\u00e8rto che in d\u00f6tr\u00e9i\u00a0iz\u00f6oti da Sardegna, ghe nidifica\u00a0in \u00e7entan\u00e2 de c\u00f2bie."}
{"id": "28101", "revid": "12052", "url": "https://lij.wikipedia.org/wiki?curid=28101", "title": "Riaoto", "text": ""}
{"id": "28103", "revid": "12052", "url": "https://lij.wikipedia.org/wiki?curid=28103", "title": "Orco e Fegin", "text": ""}
{"id": "28105", "revid": "12052", "url": "https://lij.wikipedia.org/wiki?curid=28105", "title": "\u00d2rco Fe\u00ecn", "text": ""}
{"id": "28106", "revid": "1211", "url": "https://lij.wikipedia.org/wiki?curid=28106", "title": "A Roca (Piemonte)", "text": ""}
{"id": "28108", "revid": "12552", "url": "https://lij.wikipedia.org/wiki?curid=28108", "title": "Vesarco", "text": ""}
{"id": "28109", "revid": "10132", "url": "https://lij.wikipedia.org/wiki?curid=28109", "title": "Leon Bat\u00ecsta Alberti", "text": "Leon Batt\u00ecsta Alberti (Zena, 14 frev\u00e2 1404-Romma, 25 arv\u00ee 1472) o l'\u00e9 st\u00e6to 'n archit\u00e9tto, 'no scrit\u00f4, in matem\u00e0tico, 'n uman\u00ecsta, in critt\u00f2grafo, in lengo\u00ecsta, in fil\u00f2zofo, in muxic\u00ecsta e 'n archi\u00f2logo de sch\u00eaua italiann-a.\nV\u00ectta.\nScr\u00eeti.\n\u2022 \"Apologi centum\"&lt;br&gt;\n\u2022 \"Cena familiaris\"&lt;br&gt;\n\u2022 \"De amore\"&lt;br&gt;\n\u2022 \"De equo animante\"&lt;br&gt;\n\u2022 \"De Iciarchia\"&lt;br&gt;\n\u2022 \"De componendis cifris\" \u00f2 \"De cifris\", 1466 (critograf\u00eea)&lt;br&gt; \n\u2022 \"Deiphira\"&lt;br&gt;\n\u2022 \"De pictura\", in itali\u00e0n, 1435, co d\u00e9dica a F\u00e9ipo Brunelleschi, p\u00f6i in lat\u00ecn.&lt;br&gt;\n\u2022 \"Porcaria coniuratio\"&lt;br&gt;\n\u2022 \"De re aedificatoria\", 1450&lt;br&gt;\n\u2022 \"De statua\", 1462&lt;br&gt;\n\u2022 \"Descriptio urbis Romae\"&lt;br&gt;\n\u2022 \"Ecatomphile\"&lt;br&gt;\n\u2022 \"Elementa picturae\"&lt;br&gt;\n\u2022 \"Epistola consolatoria\"&lt;br&gt;\n\u2022 \"Grammatica della lingua toscana\", 1438-1441&lt;br&gt;\n\u2022 \"Intercoenales\"&lt;br&gt;\n\u2022 \"De familia libri IV\", 1433-1437 (di\u00e0loghi)&lt;br&gt;\n\u2022 \"Ex ludis rerum mathematicorum\"&lt;br&gt;\n\u2022 \"Momus\"&lt;br&gt;\n\u2022 \"Philodoxeos fabula\"&lt;br&gt;\n\u2022 \"Profugiorum ab \u00e6rumna libri III\"&lt;br&gt;\n\u2022 \"Sentenze pitagoriche\"&lt;br&gt;\n\u2022 \"Sophrona\"&lt;br&gt;\n\u2022 \"Theogenius\"&lt;br&gt;\n\u2022 \"Villa\"&lt;br&gt;\nManoscr\u00eeti.\n\u2022 \"Liber de iure, scriptus Bononiae anno 1437\", Mil\u00e0n, Bibliot\u00eaca Ambrosian-a, ms. I 193 inf., ff. 1v-13r.&lt;br&gt;\n\u2022 \"Trivia senatoria\", Mil\u00e0n, Bibliot\u00eaca Ambrosiann-a, ms. I 193 inf., ff. 13v-19v.&lt;br&gt;\n\u2022 \"Philodoxeos Fabula\", Modena, Bibliot\u00eaca Estense, ms. alfa.o.07.09.&lt;br&gt;"}
{"id": "28110", "revid": "10132", "url": "https://lij.wikipedia.org/wiki?curid=28110", "title": "Liber\u00e2le da Veronn-a", "text": "Liber\u00e2le da Veronn-a (Veronn-a, 1445 ca.-Veronn-a, 1530) o l'\u00e9 st\u00e6to n' pitt\u00f4 e 'n miniat\u00f4 de sch\u00eaua italiann-a, in protagon\u00ecsta do Rinascimento."}
{"id": "28112", "revid": "12552", "url": "https://lij.wikipedia.org/wiki?curid=28112", "title": "O Borghetto (Arroscia)", "text": ""}
{"id": "28113", "revid": "12052", "url": "https://lij.wikipedia.org/wiki?curid=28113", "title": "Finar\u00ecn", "text": ""}
{"id": "28114", "revid": "10132", "url": "https://lij.wikipedia.org/wiki?curid=28114", "title": "Oxelli", "text": ""}
{"id": "28115", "revid": "10132", "url": "https://lij.wikipedia.org/wiki?curid=28115", "title": "Provinsa de Messina", "text": ""}
{"id": "28116", "revid": "10132", "url": "https://lij.wikipedia.org/wiki?curid=28116", "title": "Vibo Valen\u00e7ia", "text": "Vibo Valen\u00e7ia (\"Vibo Valentia\" in itali\u00e0n) o l'\u00e9 'n com\u00f9n de 33.763 abit\u00e0nti.\nO l'\u00e9 o capol\u00eaugo da Provinsa de Vibo Valen\u00e7ia ch'a s'atr\u00eauva in Cal\u00e0bria, in It\u00e0lia.\nZa conosci\u00fba c\u00f3mme \"Montele\u00f3n\", f\u00ecn a-o 1861 e c\u00f3mme \"Montele\u00f3n de Calabria\", da-o 1861 a-o 1928."}
{"id": "28117", "revid": "1211", "url": "https://lij.wikipedia.org/wiki?curid=28117", "title": "Brindisi", "text": "Brindisi a l'\u00e8 'na \u00e7it\u00e6 de abitanti\nO l'\u00e9 o capol\u00eaugo da provinsa de Brindisi, inta regi\u00f3n Puggia."}
{"id": "28118", "revid": "1211", "url": "https://lij.wikipedia.org/wiki?curid=28118", "title": "Liberr\u00e2le da Veronn-a", "text": ""}
{"id": "28119", "revid": "10132", "url": "https://lij.wikipedia.org/wiki?curid=28119", "title": "Loenso do Credi", "text": "Loenso do Credi (it: \"Lorenzo di Credi\") (Firense, 1459 ca.-Fir\u00e9nse, 12 zen\u00e2 1537) o l'\u00e9 st\u00e6to 'n pitt\u00f4 de sch\u00eaua italiann-a, 'n ali\u00eavo do Dria Verrocchio e in protagon\u00ecsta do Rinascimento."}
{"id": "28120", "revid": "10132", "url": "https://lij.wikipedia.org/wiki?curid=28120", "title": "Michelosso Michelossi", "text": "Michelosso Michelossi (it: \"Michelozzo di Bartolomeo Michelozzi\") (Firense, 1396 - Fir\u00e9nse, 7 \u00f2t\u00f4bre 1472) o l'\u00e9 st\u00e6to 'no scult\u00f4 e 'n'archit\u00e9tto de sch\u00eaua italiann-a.\nV\u00ectta.\nA Masolin da Panicale, a Loenso Ghiberti e a Michel\u00f2sso Michel\u00f2ssi va o m\u00e9rito de avei dif\u00fbzo o st\u00eele do Rinascimento.\nOpere d'architet\u00fba.\n\u2022 Faci\u00e2ta do Palasso Comun\u00e2le de Montepulciano, 1440&lt;br&gt;\n\u2022 Ristrutura\u00e7i\u00f3n do Conv\u00e9nto de San M\u00e0rco, 1436-1443, Firense&lt;br&gt;\n\u2022 Palasso Medici-Riccardi, 1444-1464, Firense&lt;br&gt;\n\u2022 Ristrutura\u00e7i\u00f3n da G\u00eaxa da Sant\u00ecscima Anon\u00e7i\u00e2, 1444, Firense&lt;br&gt;\n\u2022 V\u00eclla de Cafaggiolo, 1451, Barberino di Mugello&lt;br&gt;\n\u2022 V\u00eclla de' Medici a Fiesole, 1458&lt;br&gt;\n\u2022 V\u00eclla do Trebbio, 1427-1433, Scarperia&lt;br&gt;"}
{"id": "28122", "revid": "1211", "url": "https://lij.wikipedia.org/wiki?curid=28122", "title": "Mino da Fiesole", "text": "Mino da Fiesole (Poppi, 1429-Firense, 11 l\u00fbggio 1484) o l'\u00e9 st\u00e6to 'no scult\u00f4 de sch\u00eaua italiann-a."}
{"id": "28123", "revid": "10132", "url": "https://lij.wikipedia.org/wiki?curid=28123", "title": "P\u00f2ulo Uccello", "text": "P\u00f2ulo Uccello (it: \"Paolo Uccello\"), (Pratovecchio, 15 z\u00fbgno 1397-Firense, 10 dex\u00e9nbre 1475) o l'\u00e9 st\u00e6to 'n pitt\u00f4 de sch\u00eaua italiann-a."}
{"id": "28124", "revid": "10132", "url": "https://lij.wikipedia.org/wiki?curid=28124", "title": "Biblioth\u00e8que nationale de France", "text": ""}
{"id": "28126", "revid": "12052", "url": "https://lij.wikipedia.org/wiki?curid=28126", "title": "Linneo", "text": "Carl Nilsson Linnaeus, divegn\u00fbo Carl von Linn\u00e9 pe-o t\u00ectolo nobili\u00e2re, Carlo Linneo in itali\u00e0n e in lat\u00ecn Carolus Linnaeus (R\u00e5shult, 23 mazzo 1707-Uppsala, 10 zen\u00e2 1778) o l'\u00e9 st\u00e6to 'n m\u00eago, in bot\u00e0nico, in natural\u00ecsta e 'n acad\u00e9mico sved\u00e9ize, conscider\u00f2u o po\u00e6 da mod\u00e8rna clasifica\u00e7i\u00f3n scent\u00ecfica di \u00f2rgan\u00ecsmi viv\u00e9nti e di miner\u00e2li.\nV\u00ectta.\nInto 1735 o l'a introd\u00fbto a \"nomenclat\u00fba binomin\u00e2 in lat\u00ecn\", ch'a l'\u00e9 'n scistema de clasifica\u00e7i\u00f3n de-e pi\u00e0nte, di anim\u00e2 e di miner\u00e2li.\n\u00d2pere.\n\u2022 \"Systema Naturae\", Rotterdam, Theodorum Haak, 1735.&lt;br&gt;\n\u2022 \"Systema Naturae per Regna Tria Naturae, secundum classes, ordines, genera, species, cum characteribus, differentiis, synonymis, locis\", Stoccolma, Imprensis Laurentii Salvii, 1758, 10\u00aa ed.&lt;br&gt;\n\u2022 \"Species Plantarum. Exhibentes plantas rite cognitas, ad genera relatas, cum differentiis specificis, nominibus trivialibus, synonymis selectis, locis natalibus, secundum systema sexuale digestas\", Stoccolma, Imprensis Laurentius Salvius, 1753.&lt;br&gt;\n\u2022 \"Fungus melitensis\", 1755.&lt;br&gt;\n\u2022 \"Fondamenta botanica\", 1736.&lt;br&gt;\n\u2022 \"Classes plantarum\", 1738.&lt;br&gt;"}
{"id": "28127", "revid": "10132", "url": "https://lij.wikipedia.org/wiki?curid=28127", "title": "Linnaeus", "text": ""}
{"id": "28128", "revid": "12052", "url": "https://lij.wikipedia.org/wiki?curid=28128", "title": "Keith McMillan", "text": "Keith Lionel McMillan (16 arv\u00ee 1934 \u2013 22 marso 2012) o l'\u00e9 st\u00e6to un artista e fot\u00f2grafo ingreise. O l'\u00e9 nasciuo da unna famiggia dedic\u00e2 a-e belle arte: seu mo\u00e6 a l'ea balleri\u00f1a, seu po\u00e6 un sonat\u00f4 de pianof\u00f2rte e fot\u00f2grafo, e seu fr\u00e6 un artista. Da figgeu o McMillan o l'\u00e0 f\u00e6to mostra do seu am\u00f4 pe-a muxica e i sp\u00f2rt atletichi, cosc\u00ec seu mo\u00e6 o l'\u00e0 scrito inta dansa de balletto a-o compimento di 8 anni.\nVitta da zoeno.\nNasciuo in Cuckfield, into Sussex, o McMillan o l'\u00e0 passou tutti i exammi pe-a Royal Academy of Dance, e pe-i seu 13 anni o l'\u00e0 gu\u00e4gno unna borsa de studio \u00e0 Saddler's Well. \u00c0 17 anni o l'\u00e9 introu inta Compagna de Balletto Saddler's Wells, in Barons Court, un scito de Londra, che ci\u00f9 in avanti a sai\u00e0 conosciua co-o nomme The Royal Ballet.\nO l'\u00e0 dansou in Saddler's Well e in Covent Garden, donde o rett\u00f4 a l'ea a Dame Ninette de Valois. O l'\u00e9 st\u00e6to coryph\u00e9e co-o Ballet da-o 1955 sci\u00f1a o 1966 e asc\u00ec o primmo zoveno \u00e0 re\u00e7eive unna borsa de studio pe an\u00e2 into colleggio de Saddler's Wells.\nCarriera into balletto.\nInte sto colleggio o l'\u00e9 vegnuo un \"prot\u00e9g\u00e9\" da Dame Margot Fonteyn ch'a l'\u00e0 alimentou a seu carriera. Atri ballerin importanti de quelli tempi l'ean Rudolph Nureyev, Robert Helpmann, Alexander Grant, Michael Somes, David Blair Maura sheera, Nadia Nareda e Beryl Grey. L'\u00e9 de sti anni ch\u00ec che o McMillan o l'\u00e0 giou in tour pe l'Eur\u00f2pa, i Stati Unii e o Regno Unio, cosc\u00ec ch'o l'\u00e0 f\u00e6to a conoscensa con \u00e7elebrit\u00e6 e perso\u00f1e d'importansa.\nPe f\u00e2 in m\u00f2ddo de no f\u00e2 confoxon con o Kenneth MacMillan, un c\u00f2reografo drento a-o m\u00e6ximo Ballet, o l'\u00e0 scangiou o seu nomme in Keith Milland.O Keith o l'\u00e0 ballou pe tenti balletti comme \"Miracle in the Gorbals\", \"Madam Ogle\", \"La Boutique fantasque\", \"Antigone\", \"Persephone\", \"Ondine\", \"Romeo and Juliet\", \"Daphnis and Chloe\", \"Sleeping Beauty\", \"Petrushka\", \"Silvia\", \"Swan Lake\", \"Copp\u00e9lia\", \"Jobe\", \"The Rite of Spring\", \"La Fille mal gard\u00e9e\", \"The Fire Bird\", e \"Le Baiser de la f\u00e9e\".\nServi\u00e7io milit\u00e2.\nO l'\u00e0 arrestou a seu carriera pe-o 1952, quande a Madam de Valois a \u00f4 l'\u00e0 inscrito volont\u00e4io assemme \u00e0 atri inti Royal Medical Corps pe replic\u00e2 a-e accuse de mancou servi\u00e7io militare pe-i ballerin do Royal Ballet. Cosc\u00ec o McMillan o l'\u00e0 passou do\u00ee anni into RMC in Tidworth e ci\u00f9 avanti in Didcot, donde o l'\u00e0 aggiuttou i sordatti ferii inta gu\u00e6ra de Corea.\nCarriera inta fotografia.\nO segondo am\u00f4 do Keith o sai\u00e0 a fotografia, con l'aggiutto da Dame Margot. O l'\u00e0 fotografou l\u00ea assemme a-i seu ballerin comme o Nureyev e o Helpmann e da l\u00ec o l'\u00e0 f\u00e6to conoscensa co-o Tony Armstrong-Jones. Questo o gh'\u00e0 permisso de present\u00e2 e seu fotografie a-o \"Sunday Times\", ch'o ghe dai\u00e0 da f\u00e2 de f\u00f6to de stelle do tiatro e do balletto. A seu primma commiscion a l'\u00e9 st\u00e6ta quella de fotograf\u00e2 o Rudolph Nureyev.\nDa-o 1965 a-o 1997 o l'\u00e0 travaggiou pe un muggio de pap\u00ea e reviste. A-i 27 d'arv\u00ee do 1968 o l'\u00e0 fotografou a Regi\u00f1a Elizabetta assemme a-a seu famiggia pe-o seu natali\u00e7io pe-a primma pagina do \"Illustrated London News\". O l'\u00e0 travaggiou asc\u00ec pe l'Avenue, The Dancing Times, o London Life, l'Harpers Bazaar,\u00a0l'Harpers &amp; Queen, o Vogue, o Direct Response, a Apple Computers, o Time Out, o Radio Times, o Lion News, o Daily Express, The Viewer, o Envoy, Accountancy, o RIBA Journal, o Intercity Magazine, e o Dobell's Record Sleeves.\nDe sti anni o vi\u00e6gi\u00e0 asc\u00ec in Eur\u00f6pa e Stati Unii pe fotograf\u00e2 personalit\u00e6 da smersa do Tom Jones, o Keith Richards, o Roy Orbison, o Mick Jagger, o John Lennon co-a Yoko Ono, o Henry Moore e o Man Ray.\nO McMilan o l'\u00e9 introu inta Haymarket Publications pe-o 1972 sotta o Michael Heseltine, ch'o l'aveiva insou unna revista de l'ambito da reclam ciamm\u00e2 Campaign. L\u00ea, o McMillan, o l'\u00e9 st\u00e6to o seu primmo fot\u00f2grafo. Cosc\u00ec o l'\u00e0 sviluppou o seu st\u00ee unico de fotografia a\u00e7iend\u00e2, e o gh'\u00e0 travaggiou pe 26 anni in qualit\u00e6 de cappo fot\u00f2grafo. Ancon a-a giorn\u00e2 d'ancheu a revista a deuvia e seu fotografie.\nPe mezo de commiscioin e atri incarreghi o l'\u00e0 f\u00e6to a\u00a0conoscensa de tanti lummin\u00e4i do sett\u00f4 da reclam e o l'\u00e0 piggiou parte \u00e0 l'Advertising Industries Award Festival de Cannes. O Charles e o Maurice Saatchi gh'an d\u00e6to a commiscion de fotograf\u00e2li e de vegn\u00ee a-e seu feste avvox\u00e6 da tutti. Consciderou comme fot\u00f2grafo profescionista, o fai\u00e0 e f\u00f6to de tutti i primmi ministri ingreixi di seu tempi e tantiscimi artisti.\nL'artista.\nScin da quande l'ea un pivello o McMillan o l'\u00e0 f\u00e6to mostra di seu tr\u00e6ti artistichi con abb\u00f2ssi astr\u00e6ti de ballerin e scene di balletti donde o l'aveiva dansou. A seu descoverta d'arte a l'incomensa inti anni 1950, inaiou da-i grendi artisti di anni 1920. O l'ea innamoou de l'Art Deco e da-e pittue moderne do Pablo Picasso, o Henri Matisse, o Edvard Munch, o Gustav Klimt, o Egon Schiele e do design da Bauhaus.\nO McMillan o l'\u00e0 studiou \u00e0 l'Universcit\u00e6 de Bromley. O l'\u00e0 impreiso \u00e0 scolp\u00ee in Greenwich. Into seu primmo vi\u00e6gio in Australia do 1993 con a Jance Hemensley, seu compagna, o descreuve un neuvo ambito de forme e co\u00ee e o \u00e7erca un scito donde stan\u00e7i\u00e2se pe cosc\u00ec incomens\u00e2 \u00e0 depenze pe da bon e cre\u00e2 o seu st\u00ee. L\u00ec o l'\u00e0 piggiou ben ben de fotografie di paesaggi, erboi, ciante, bestie e tutto quello ch'o rappresentava l'Australia comme casa seu.\nO seu st\u00ee o se ciamma \"perce\u00e7ionismo sensori\u00e2\". Cosc\u00ec o l'\u00e0 f\u00e6to unna quantit\u00e6 de paesaggi d'Australia ch'o l'\u00e0 misso in mostra into seu studio giusto feua de Ravenshoe. A-o McMilan ghe gustava i ritr\u00e6ti asc\u00ec e o piggiava anche de commiscioin.\nO l'\u00e0 tegnuo a seu primma mostra australia\u00f1a, Insight, into paise de Atherton in Queensland, pe-o meise d'agosto do 2004. O spettacolo o presentava unna mescciua di seu loui e st\u00ee, con l'incluxon de paesaggi, ritr\u00e6ti e astrattismi. Pe l'arv\u00ee do 2005 o l'\u00e0 tiou sci\u00f9 unna mostra \u00e0 l'Old Post Office Gallery in Atherton ciamm\u00e2 Aberration, donde o l'\u00e0 mostrou sorviatutto loui neuvi comme unna serie in sci\u00f4 Ronny McDonald. O l'ea asc\u00ec un colle\u00e7ionou de zeughi. Pe-o mazzo do 2005 o seu lou o se trovava in Joe's Palace inta Main Street de Atherton.\nO l'\u00e0 depento unna parte do \"Tree Tops Resort\" de Port Douglas pe unna festa de re\u00e7evimento, sotta commiscion da Deanne Derrington. Incandescent a l'\u00e9 a mostra tegnua in Grafton Street drento \u00e0 l'edifi\u00e7io Ergon pe l'\u00f6tobre do 2005. A Kick Art e a Cairn Regional Gallery ancon e tegnan mostre de cartoli\u00f1e \u00f2gni anno donde pe di anni l'an misso in c\u00e6ga e seu euvie.\nGallery 53 de Spence Street in Cairns a l'\u00e0 ciammou o McMillan pe mette in mostra de seu fotografie in corrispondensa co-a seu competi\u00e7ion fotografica In The Raw tegnua tra i 10 de marso e i 10 d'arv\u00ee do 2006 donde o McMillan o l'\u00e0 f\u00e6to da giudi\u00e7e. Do\u00ee anni ci\u00f9 avanti a Regional Gallery de Cairns a l'\u00e0 misso in mostra e seu fotografie ciamm\u00e6 \"Time and A Place\".\nVitta priv\u00e2.\nO McMillan o l'\u00e0 visciuo e travaggiou \u00e0 Londra scin a-o 1997 quande o l'\u00e9 and\u00e6to in Australia pe settembre. O l'\u00e0 maiou a seu compagna che l'ea neuve anni Janece into dexembre do 1999 e o l'\u00e0 passou o tempo tra Atherton e Cairns.\nO l'\u00e0 patio o cancro da-a seu diagnosi do 2010 scin a-o 2012, anno da seu m\u00f2rte. O l'\u00e0 doe figge e doe nesse.\nNote.\nKeith McMillan - The iconic Campaign shots. prweek.com (12 April 2012)."}
{"id": "28129", "revid": "12052", "url": "https://lij.wikipedia.org/wiki?curid=28129", "title": "Castrev\u00ebgio", "text": ""}
{"id": "28131", "revid": "12552", "url": "https://lij.wikipedia.org/wiki?curid=28131", "title": "Castregianco", "text": ""}
{"id": "28135", "revid": "12052", "url": "https://lij.wikipedia.org/wiki?curid=28135", "title": "Cirix\u00f6a", "text": "Ci(r)ix\u00f6a (de suvente prununsi\u00e0 cumme \"Ciix\u00f6a\" o \"C\u00eex\u00f6a\", scriccia asc\u00ec cumme \"Ci\u0213ixeua\" segundu a graf\u00eca de Vincenzo Bolia, in garesc\u00ecn \"Cerj\u00f6ra\", in urme\u00e0scu \"Zirisci\u014d\u0113ra\" o \"Cirisc\u0113\u016bra\", in itali\u00e0n \"Cerisola\"), a l'\u00e8 'na frasi\u00f9n de 50 abitanti (d\u00e0tti agiurn\u00e0i au 2007) du cum\u00fcne de Garesce, in Piemunte.\nGeugraf\u00eca.\nA frasi\u00f9n a se tr\u00f6va sircund\u00e0 dai munti de \u00c0rpi lig\u00fc(r)i, truvanduse ai p\u00e9i da Colla de San Ben\u00e0rdu (957m), au \"de s\u00e0\" da divixun fra l'ambiente pad\u00e0n e ch\u00e9llu lig\u00fc(r)e; vix\u00ecn asc\u00ec u Briccu du Schi\u00e0vu, e au scistemma di munte Gal\u00e9 (1708m) che u segna propiu u cunf\u00ecn cun u cum\u00fcn de Nax\u00ecn. \nU pa\u00ecse u l'\u00e8 travers\u00e0u dau s-ci\u00fcmme N\u00e9va, c'u nasce pocu surva a l'abit\u00e0u, in sce a p\u00f9nta du m\u00f9nte \"Ci\u00e0n de sci\u00f9e\" (948m) e dau s\u00f2 bac\u00ecn, che u cumpr\u00e8nde diferenti f\u00f9nti, cumme u ri\u00e0n de V\u00f2te (u(r)igin\u00e0u da a f\u00f9nte Battaija e da a Cerasa), ch\u00e9llu da Rundu(r)ai(r)a e da V\u00e8rsa, i primmi a caci\u00e0se intu N\u00e9va ass\u00e8mme a a giai(r)a Cula(r)ea, che u se c\u00e0ccia intu ri\u00e0n de Gazzu inta lucalit\u00e0i erlese cun u st\u00e9ssu n\u00f9mme.\nA cunf\u00ecna cun l'\u00e0tra lucalit\u00e0i geugraficam\u00e9nte lig\u00fc(r)e du cum\u00fcn \"E V\u00f2te\" a nord (c'a se tr\u00f6va de rinpettu, razunzibile da l'\u00e0tru l\u00e0ttu da stradda nasiun\u00e0le), a est a cunf\u00ecna cun a frasi\u00f9n de Gazzu d'\u00c8rli, mentre versu sud est se tr\u00f6van i Berri\u00f6i e Busu(r)\u00e0scu, faxenti sempre parte de Erli.\nStoija.\nU(r)igine du n\u00f9mme.\nCi(r)ix\u00f6a a pie\u00e9a u n\u00f9mme da a pres\u00e9nsa de e ci(r)\u00e9xe, che ina v\u00f2ta e raprezent\u00e0van a magiur\u00e0nsa de cultivasi\u00f9i luc\u00e0li.\nFra u paleuliticu e i Rum\u00e0i.\nE primme testimunianse lasci\u00e0e da l'\u00f2mmu inta zona da val\u00e0 du Neva e sun ricunducibili a l'\u00e9puca paleulitica, cumme u ne testimonia a gr\u00f2tta de Arma Veirana (ciam\u00e0 asc\u00ec Arma da C\u00f2sta de Ci(r)ix\u00f6a), ai cunfin cun \u00c8rli, dunde i sun st\u00e0i ritruv\u00e0i resti de \u00f2mmi de 44 milla \u00e0gni fa. P\u00e9 vegghe pe\u00f2 in primmu insediamentu inte l'udi\u00e8rna zona de l'abit\u00e0u u bez\u00f6gna at\u00e9nde di seculi, fin a riv\u00e0 a l'et\u00e0i di Rum\u00e0i. \nSutta de questi infatti a vix\u00ecna sit\u00e0i de Arbenga e u nucleu prinsipale de Garesce i cumensan ad av\u00e9 sempre ci\u00fc impurtansa: f\u00e0ttu c'u porta a a custrusi\u00f9n de ina stradda l\u00f9ngu a val\u00e0 du Neva, anc\u00f6i cunusci\u00fca cumme \"A via du s\u00e0\", b\u00e9n ricunuscibile, cun ina impurtante s\u00e9(r)ie de p\u00f2nti rum\u00e0i a sch\u00e9na d'\u00e0se.\nDa l'Et\u00e0i de m\u00e9zzu au N\u00f6vesentu.\nCi(r)ix\u00f6a a vegne pe\u00f2 mensciun\u00e0 sulu doppu, inte l'et\u00e0i de m\u00e9zzu, cumme \u00fcn di abit\u00e0i periferici du terit\u00f2iu de Garesce, a l'\u00e9puca asuget\u00e0u ai dumini de l'\u00e0basc\u00eca de San P\u00e9(r)u da Val\u00e0 du Va(r)atella, inte l'udiernu cum\u00fcn de Tui(r)\u00e0n, z\u00e0 presedentem\u00e9nte u lig\u00e0mme cun a g\u00e9xa u l'\u00e9(r)a forte, scicumme che u p\u00e0ppa Lisciandru III, intu 1165, u cuncedde i terit\u00f2i da val\u00e0 du Me(r)ula (And\u00f6a) e ch\u00e9lli du cusc\u00ec dicciu cast\u00e9llu de Ci(r)ix\u00f6a ai muneghi de l'\u00ccsu(r)a Gain\u00e0i(r)a p\u00e9 l'agi\u00fcttu risev\u00fcu.\nInte epuche sucesc\u00ecve u se p\u00f2 nut\u00e0 cumme u duminiu luc\u00e0le u l'\u00e9(r)a pass\u00e0u de m\u00e0n da a regi\u00f9n lig\u00fc(r)e a ch\u00e9lla piemuntese cun a custitusi\u00f9n du marches\u00e0u de S\u00e9va: difatti Garesce e i abit\u00e0nti de e s\u00f2e frasi\u00f9i i vegn\u00ecvan aministr\u00e0i da di podest\u00e0, infeud\u00e0i e incareg\u00e0i dai marchexi.\nDu 1216 u l'\u00e8 l'ac\u00f2rdiu fra u libb\u00e9(r)u cum\u00fcn de Arbenga e i aministrat\u00f9i de Cix\u00e0n, S\u00fccca(r)\u00e8 e Garesce p\u00e9 u cumerciu fra a ci\u00e0na e a val\u00e0 du T\u00e0na(r)u, c'a prevedeva asc\u00ec l'impegnu de manutensi\u00f9n da v\u00eca de cumunicasi\u00f9n, p\u00f2i rinuv\u00e0u intu 1288 e intu 1350.\nQuarche annu d\u00f2ppu, intu 1390 i vegnan numin\u00e0i i aministrat\u00f9i de stu burgu l\u00ec, vinti in tut\u00e0le, in te in m\u00f2ddu du t\u00fcttu sc\u00ecmile a quantu u l'avegn\u00ecva p\u00e9 \u00e0tri nuclei abit\u00e0i de l'\u00e9puca (fra questi asc\u00ec Murs\u00e9ccu e a Pu(r)enca) e burg\u00e0e garesc\u00ecne ci\u00fc veije. U l'\u00e8 sulu cun u march\u00e9se de S\u00e9va Zorzu II (dicciu u N\u00e0nu) che u pa\u00ecse u va a pi\u00e0 ci\u00fc urganisasi\u00f9n, rafursandu e propie dif\u00e9se.\nU se segnalla asc\u00ec u pass\u00e0ggiu p\u00e9 u burgu du c\u00f9nte Catalano de Castreveiju, \u00e0tra lucalit\u00e0i streitam\u00e9nte culeg\u00e0 cun Ci(r)ix\u00f6a, c'u scappa dau cast\u00e9llu intu 1672 a causa de 'na se(r)ie de rivolte purt\u00e0e avanti dai zenexi avegn\u00fce in te stu pa\u00ecse l\u00ec, scicumme che u feudu u l'\u00e9(r)a st\u00e0u catt\u00e0u dai Savoia.\nFin au 1804 a frasi\u00f9n a l'\u00e9(r)a parte da diocexi de Arbenga, poi a p\u00e0ssa cun a diocexi de Munduv\u00ec, au stessu m\u00f2ddu de quantu accad\u00fcu cun Crava\u00fcna, \u00c0utu e Nax\u00ecn. Cun a camp\u00e0gna in Italia de Napule\u00f9n Bunaparte l'intrega val\u00e0 du N\u00e9va a vegne interess\u00e0 da l'ucupasi\u00f9n fransese, cun l'at\u00e0ccu du gene(r)\u00e0le Fran\u00e7ois Roguet au S\u00e0n Ben\u00e0rdu, culeg\u00e0u ai f\u00e0tti da battaija de L\u00f6a du 1795.\nA frasi\u00f9n a vegne cusc\u00ec an\u00e9ssa cun u terit\u00f2iu cum\u00fcn\u00e0le de Garesce a l'Imp\u00e9u Fransese, ma cun a Restaurasi\u00f9n di \u00e0gni 1814-1815 a t\u00f9rna sutta au Regnu de Sardegna, poi Regnu d'Italia e, dau 1946, Rep\u00fcbbrica Italiana.\nD\u00fc(r)ante a f\u00ecn du XIX seculu e i primmi \u00e0gni du XX seculu a vegghe i primmi segni de l'emigrasi\u00f9n versu e americhe, cun in relat\u00ecvu spupulam\u00e8ntu de e burg\u00e0e, au stessu moddu de quantu avegn\u00fcu inti paixi vix\u00ecn.\nAbitanti.\nA frasi\u00f9n a cunta ina sinquant\u00e9na de rexidenti, spart\u00eci fra e tr\u00e9 burg\u00e0e: \"A Ro\u00e0\" (a l'\u00e8 a primma parte du burgu c'a se incuntra partendu da Arbenga), \"A Cr\u00f9xe\" (ch\u00e9lla intermedia) e \"A G\u00e9xa\" (u n\u00fccleu du burgu, custru\u00ecu at\u00f9rnu a a g\u00e9xa dedic\u00e0 a San P\u00e9(r)u). A questi n\u00fcclei u v\u00e0 asunciu chellu in scia stradda nasiun\u00e0le: \"E Baracche\" (asc\u00ec diccia \"A Baracca\"), anc\u00f6i disabit\u00e0u, ai cunf\u00ecn cun a frasi\u00f9n de \"E V\u00f2te\". \u00c0tri ragrupam\u00e9nti min\u00f9(r)i i s\u00f9n \"San Bastian\" (aturnu a capeletta dedic\u00e0 au santu, a Ro\u00e0), \"U Cantun\" (burg\u00e0 da G\u00e9xa) e \u00e0tre casc\u00ecne, cumme ch\u00e9lla du \"Taj\u00e9\", \"A Petia\" e \"Tubertu\".\nDandu amentu ae funti st\u00f2(r)iche u primmu censim\u00e9ntu cumpi\u00fcu inta frasi\u00f9n u saieva rizal\u00e8nte au 1555, quande i gh'\u00e9(r)an 54 abit\u00e0nti, cun b\u00e9n 122 fabbric\u00e0i. Da ch\u00ec \u00e0tre st\u00ecmme da cum\u00fcna de Garesce e rintr\u00e0ccian intu 1951 319 abit\u00e0nti, rid\u00f2tti a 250 intu 1961, pe fen\u00ec d\u00e9xe \u00e0gni d\u00f2ppu cun 212 pers\u00f9ne. Cun u 1981 i abit\u00e0nti i c\u00e0(r)an anc\u00f9, 'riv\u00e0ndu a 115. E st\u00ecmme ci\u00fc resenti (2007) e c\u00f9ntan 50 abit\u00e0nti, n\u00fcme(r)u c'u munta cumunque in est\u00e0i, cun e segunde ca'.\nPosti de Interesse.\nArchitet\u00fce religiuse.\nA liv\u00e9llu de e g\u00e9xe a Ci(r)ix\u00f6a a gh'\u00e8 ina parocchia indipend\u00e9nte, posta s\u00f9tta l'aministrasi\u00f9n da diocexi de Munduv\u00ec dau 1804. Cun a n\u00f6va riurganisasi\u00f9n da diocexi, vusci\u00fca intu 2019 dau v\u00e9scu Egidio Miragoli, a fenisce inte l'Uniun pastur\u00e0le da val\u00e0 du T\u00e0na(r)u.\nG\u00e9xe.\n\u2022 G\u00e9xa da parocchia de San P\u00e9(r)u e San Paulu, a l'\u00e8 st\u00e0 custru\u00eca intu 1675, cun a primma pr\u00e9a pus\u00e0 u 7 de m\u00e0zzu de ch\u00e9ll'\u00e0nnu, a l'\u00e9(r)a poi st\u00e0 cunsacr\u00e0 ai apostuli dui \u00e0gni doppu.\n\u2022 G\u00e9xa de Santa Ma(r)ia Maddalena, a l'\u00e9(r)a \u00fcna de g\u00e9xe ci\u00fc veije da val\u00e0, a\u00f9 i se ponan vegghe sulu pochi resti. Prubabilm\u00e9nte a strut\u00fca a l'\u00e9(r)a de st\u00ecle tardu goticu e p\u00e9 i afreschi u l'\u00e9(r)a st\u00e0u ciam\u00e0u u m\u00e9stru luc\u00e0le Segurano Cigna, z\u00e0 at\u00ecvu a Garesce e \u00c8rli (u l'ax\u00e9a afresc\u00e0u a c\u00e9ve de San Martin de P\u00f6zzu). \nE decurasi\u00f9i da g\u00e9xa, fra cui tr\u00e9zze t\u00f2cchi de afreschi i sun st\u00e0i restau(r)\u00e0i intu 1974, grassie a l'op\u00e9(r)a du prufes\u00f9 Aramengo. Anc\u00f6i sti l\u00ec i sun vixit\u00e0bili in te ina ap\u00f2xita sesci\u00f9n espuxit\u00ecva intu pal\u00e0ssu cum\u00fcn\u00e0le de Garesce.\n\u2022 G\u00e9xa de San Benedettu, a l'\u00e9(r)a in tempi antighi a g\u00e9xa ci\u00fc impurtante du pa\u00ecse, tantu c'a l'ax\u00e9a cuv\u00e8rtu a pusisi\u00f9n de paruchi\u00e0le fra u 1594 e u 1645. Difatti primma de ch\u00e9lli periudi Ci(r)ix\u00f6a a l'\u00e9(r)a dipend\u00e8nte da a parocchia de Castreveiju, sulu cun u v\u00e9scu d'Arbenga Luca Fieschi sta l\u00ec a vegne r\u00e9za autonoma, vista a forte crescita e l'impurtansa de l'abit\u00e0u inte 'sti periudi.\n\u2022 Capeletta da Nativit\u00e0i da Vergine Ma(r)ia, a se tr\u00f6va intu burgu du pa\u00ecse.\n\u2022 Capeletta da Nativit\u00e0i de San Zanne Bat\u00ecsta, a se tr\u00f6va intu pa\u00ecse.\n\u2022 Capeletta de l'Invensci\u00f9n de S\u00e0nta Cr\u00f9xe, a d\u00e0 u n\u00f9mme a a burg\u00e0 da Cr\u00f9xe.\n\u2022 Capeletta de San 'Basti\u00e0n, c'a se tr\u00f6va intu burgu du pa\u00ecse.\nArchitet\u00fce siv\u00ecli.\n\u2022 U p\u00f9nte da Ci\u00e0nca, restau(r)au intu 2004 u l'\u00e8 in p\u00f2nte rum\u00e0n che u trav\u00e8rsa \u00fcn di aflu\u00e8nti du N\u00e9va, l\u00f9ngu a a \"V\u00eca du S\u00e0\", che a cul\u00e9ga a burg\u00e0 da G\u00e9xa cun \u00c8rli, cun ina v\u00e9(r)a e propia r\u00e9a de sent\u00e9i, cun a quale poi u se p\u00f6 razunze u colle de S\u00e0n Ben\u00e0rdu, pass\u00e0ndu p\u00e9 u Ci\u00e0n de sci\u00f9e e pe e casc\u00ecne anc\u00f6i abandun\u00e0e di Lisotti e di Nan\u00ecn.\nEcunum\u00eca.\nL'ecunum\u00eca du pa\u00ecse se b\u00e0sa in sce a cultivasiun agricula (prinsipalmente de castagne e ci\u00e0nte da fr\u00fctu) e furestale. Poche e sun e ativit\u00e0i cumerci\u00e0li, ma u l'\u00e8 dif\u00fczu u turismu stagiun\u00e0le d'est\u00e0i.\nCult\u00fca.\nU dial\u00e9ttu de Ci(r)ix\u00f6a.\nI abitanti du pa\u00ecse i parlan in dialettu de stampu ing\u00e0unu, dunca diferente rispettu a ch\u00e9llu garesc\u00ecn, scimile a a parl\u00e0 d'\u00c8rli, anche se cun de carateristiche diferenti.\nCux\u00ecna.\nA pul\u00e9nta gi\u00e0nca.\nTipica da val\u00e0 a l'\u00e8 a pulenta gi\u00e0nca, scimile a ch\u00e9lla de \u00c8rli, anche se cun a pul\u00e9nta saracena, cumme a Garesce. Inta vari\u00e0nte luc\u00e0le a vegne accumpagn\u00e0 cun u \"sci\u00fcgu gi\u00e0ncu\", cumpostu da p\u00f2rri, f\u00f9nzi, n\u00f9xi e da a p\u00e0nna.\nAsuciasi\u00f9i.\nDau 1975 a l'\u00e8 at\u00ecva a Pro loco de Ci(r)ix\u00f6a, che da l'\u00e0nnu 2000 a s'\u00e8 affili\u00e0 a l'ACLI, divenedune s\u00f2ccia. Questa asuciasi\u00f9n a se occupa di eventi e de e feste luc\u00e0li, grassie asc\u00ec a a s\u00e9de a l'av\u00e8rtu inta burga da G\u00e9xa, in culaburasi\u00f9n c\u00f9n a parocchia de San P\u00e9u e a diocexi. A parocchia a gestisce asc\u00ec u prugettu di \"Oriundi de Ci(r)ix\u00f6a\", c'u u v\u00f6 met\u00ec l'atensi\u00f9n di abit\u00e0nti in sce a st\u00f2ija du burgu, vux\u00e8ndu asc\u00ec rinfurs\u00e0 i leg\u00e0mmi cun chi dau pa\u00ecse u l'\u00e8 emigr\u00e0u inti \u00e0gni.\nPers\u00f9ne lig\u00e0e a Ci(r)ix\u00f6a.\nEnrico Nasi.\nIna de e persune culeg\u00e0e cun sta frasi\u00f9n l\u00ec u l'\u00e8 \"Enrico Nasi\" (1921-2001), nasci\u00fcu a S\u00e8ra Pampa(r)\u00e0u (dicciu asc\u00ec Pampar\u00e0), pr\u00e8ve da parocchia de San P\u00e9u fra u 1948 e u 1963, ben ricurd\u00e0u dai pais\u00e0i p\u00e9 u s\u00f6 b\u00f9n c\u00f6 e p\u00e9 e s\u00f2e inissiat\u00ecve p\u00e9 u burgu, poi trafe(r)\u00ecu au Santu\u00e0(r)iu de Vicuf\u00f2rte a Munduv\u00ec.\nDomenico Carrara.\nDomenico Carrara (dicciu asc\u00ec U Gattin), nasci\u00fcu intu 1881, m\u00f2rtu intu 1951, u l'\u00e9(r)a \u00fcn di cumerci\u00e0nti st\u00f2ici de Ci(r)ix\u00f6a, c'u traspurt\u00e0va legn\u00e0mme, f\u00e9n e carb\u00f9n versu i merc\u00e0i de Arbenga, A(r)\u00e0sce e Ineija. A v\u00e9llu a l'\u00e8 dedic\u00e0 a Casc\u00ecna du Gattin, c'a se tr\u00f6va inta stradda de Urti\u00e9u, inta z\u00f2na du Cunniu e asc\u00ec in funtan\u00ecn.\nFeste e f\u00e9(r)e.\nE feste intu pa\u00ecse e sun prinsipalm\u00e8nte lig\u00e0e a e asuciasi\u00f9i luc\u00e0li e aa parocchia. A festa patrun\u00e0le a l'\u00e8 au 29 de z\u00fcgnu, cun a m\u00e9ssa de San P\u00e9u e u relat\u00ecvu rinfrescu inta z\u00f2na li vix\u00ecn, stessa c\u00f2sa che a sucedde p\u00e9 a festa da Madonna da Neve, ben sent\u00eca da a pupulasi\u00f9n lucale. L'11 de l\u00fciju a se celebra asc\u00ec a festa Pri\u00f6a, ma nu mancan p\u00f2i i festezzam\u00e9nti p\u00e9 M\u00e8zz-a\u00f9stu (cun i z\u00f6ghi p\u00e9 i fi\u00f6i) e, in estai, i incontri de e moto e asc\u00ec e scampagn\u00e0e p\u00e9 i sent\u00e9, spessu in culaburasi\u00f9n cui Arp\u00ecn de Garesce e cun a pro loco de \u00c8rli.\nVie de Cum\u00fcnicasi\u00f9n.\nCi(r)ix\u00f6a a l'\u00e8 culeg\u00e0 cun Garesce (a nord, passandu p\u00e9 E V\u00f2te) e \u00c8rli (cun e s\u00f2e frasi\u00f9i de G\u00e0zzu e Berri\u00f6i a sud-est) grassie aa Stradda nasiun\u00e0le 582 da C\u00f2lla de San Ben\u00e0rdu."}
{"id": "28137", "revid": "1211", "url": "https://lij.wikipedia.org/wiki?curid=28137", "title": "Monte Bego", "text": " \nO monte Bego (inta fransa \"mont B\u00e9go\") o l'\u00e9 erto 2.872\u00a0m, o se tr\u00eauva inte Arpe Maritime into parco do Mercantour, inta p\u00e0rte centr\u00e2le da Valle de M\u00e0vegge, vixin a-a valle do Roja. \nA montagna sacra.\nO Monte Bego, (cosc\u00ec comme o squaexi om\u00f2nimo Monte Beigua vixin a Zena), o l'ea un monte sacro pe-i antighi liguri; a montagna a piggia o nomme da-o dio Baigus venerou inte Arpe Maritime, che o sai\u00e6 unna variante do \"Baigorix\" pirenaico. O nomme o vegne da parolla \"Beg\", \"D\u00ea\". \"B\u00e9ga\", into ligure intemelio, o l'\u00e8 in cangio quella cosa che a Zena se ciamma belin.\nO monte e-e vixinne Valle de M\u00e0vegge e Fontanalba sun pin de incixoin (35.000), inti pascoli de erta montagna, e i paisan ne parlavan int'un m\u00f2ddo semplice: e \"maravegge\"; da ch\u00ec o nomme da valle.\nE incixoin.\nDa sempre conosci\u00fbe \u00e0 livello popolare. son st\u00e6te studi\u00e6 solo \u00e0 part\u00ec da-a fin de l'Euttocento. E ci\u00f9 antighe sai\u00e9ivan do 3000 a.C. e constituiscian un di ci\u00f9 importanti sciti do genere.\nO p\u00f2polo di antighi liguri o no l'\u00e0 lasciou - comme se sa - nisciun documento scrito, perch\u00e9 p\u00e0 che o no conoscesse l'\u00fbso da scr\u00ect\u00fba; gente da qu\u00e6 se conosce poco, e solo grasie a-i atri p\u00f2poli, (i romain), che ghe son vegn\u00fbi in contatto, s'\u00e0 'n'idea da seu lengua, ma l'\u00e8 vea che an lasciou de trasse sorprendenti, che se no peuan svel\u00e2 gu\u00e6i in sc\u00ec seu \u00fbxi e cost\u00fbmmi, son c\u00e0rreghe de un mistero ch'o rimanda a-i tempi ci\u00f9 antighi. Un de sti caxi o l'\u00e8 quello do Monte Bego e da Valle de M\u00e0vegge.\nQuande do '600 l'interesse pe-e cose antighe o comensa \u00e0 addesci\u00e0se, o st\u00f2rico nissardo Pietro Goffredo o ne lascia unn-a de primme noti\u00e7ie scrite do scito, \"de r\u00f2cche de diverse tinte, levig\u00e6, che p\u00f2rtan incise un miggi\u00e2 de fig\u00fbe\". Ma pe arriv\u00e2 \u00e0 l'ini\u00e7io de un studdio coerente e scientifico, unna catalogasion, beseugna aspet\u00e2 a f\u00ecn de l'Eutto\u00e7ento e Clarence Bicknell, botanico e esperantista, un di tanti ingleixi che inte quell'epoca sentivan o fascino da Liguria. Arrivou inta valle a-a ri\u00e7erca da flora arpinn-a, o Bicknell o screuve de f\u00e6to e antighe incixoin liguri, e o se n'interessa mai tanto da pass\u00e0ghe dozze st\u00e6 (da-o 1897 a-o 1912) fotografando, catalogando, faxendo di carchi. Ben ben de sto materiale o se peu vedde a-o Museo Bicknell de Bordighea."}
{"id": "28139", "revid": "12552", "url": "https://lij.wikipedia.org/wiki?curid=28139", "title": "Sucar\u00ea", "text": ""}
{"id": "28141", "revid": "10132", "url": "https://lij.wikipedia.org/wiki?curid=28141", "title": "Bordighea", "text": ""}
{"id": "28142", "revid": "10132", "url": "https://lij.wikipedia.org/wiki?curid=28142", "title": "Tradut\u00f4 L\u00ecgure-Fig\u00f9n", "text": "In dial\u00e9tto est\u00ecnto o no se peu de seg\u00fbo cre\u00e2 t\u00f3rna, ma o se peu studi\u00e2 ezamin\u00e0ndo i testi, asc\u00ec frammentari, che i n'han lasci\u00f2u precedentem\u00e9nte. Sto elenco ch\u00ec - o Tradut\u00f4 L\u00ecgure-Fig\u00f9n - o se b\u00e2za in moddo specifico in sc\u00ea po\u00eax\u00eee de Pons Rebuffel e in sci\u00e2 versci\u00f3n in Figon de l'Ave M\u00e0ia e do Po\u00e6 nostro.\nA.\na art.fs (it: \"la\", \"una\") = ra&lt;br&gt;\na av. = en&lt;br&gt;\nagiut\u00e2 v.inf. (it: \"aiutare\", \"soccorrere\") = secouir (fran\u00e7es\u00ecsmo)&lt;br&gt;\nAmen inte. = Ainsi-soit-il (fran\u00e7\u00e9ize)&lt;br&gt;\nanc\u00f6 av. (it: \"oggi\") = ancu\u00e9\u00ef&lt;br&gt;\na niatri pre.+pro1\u00b0p (it: \"a noi\") = n\u00e9&lt;br&gt;\naprovixon\u00e2se v. rifl. (it: \"approvvigionarsi\") = prouvir&lt;br&gt;\na-o pre. (it: \"al\") = a ru&lt;br&gt;\nariv\u00f2u v.part. (it: \"arrivato\") = arribaou&lt;br&gt;\nave inte. (it: \"ave\") = v\u00e9 saludou&lt;br&gt;\nB.\nbella ag.fs = bella&lt;br&gt;\nben\u00e9ita n.fs (it: \"benedetta\") = b\u00e9n\u00e9jia&lt;br&gt;\nben\u00e9ito n.ms (it:\" benedetto\") = b\u00e9ni\u00e8&lt;br&gt;\nbin\u00e9lle ag.fp (it: \"gemelle\") = essoune&lt;br&gt;\nbrunn-a ag.fs = brun&lt;br&gt;\nC.\ncamin, n.ms (it: \"cammino\") = camin&lt;br&gt;\n\u00e7\u00ea n.ms (it: \"cielo\") = cer&lt;br&gt;\nche pro. ms (it: \"il quale\", \"che\") = qui (latino) qu\u00e9&lt;br&gt;\nche av. (it: \"quanto\") = que (fran\u00e7es\u00ecsmo) &lt;br&gt;\nco, con av. (it: \"con\") = me, coun&lt;br&gt;\ncomme, cumme av. (it: \"come\") = coumma, coum'a, coumou&lt;br&gt;\nconservi v.2\u00b0p. inp. (it: \"conservi\") = gardai&lt;br&gt;\ncumme ... cusc\u00ec av. (it: \"cos\u00ec ... come\") = chu ... coum'a&lt;br&gt;\ncutidian n.ms (it: \"quotidiano\") = d\u00e8 cada d\u00ec&lt;br&gt;\nD.\nda, de pre. (it: \"della\", \"di\") = d\u00e9&lt;br&gt;\ndanne v.2\u00b0p inp. (it:\"dai\") = Da\u00ef&lt;br&gt;\ndi n.ms (it: \"d\u00ec\", \"giorno\") = d\u00ec&lt;br&gt;\nD\u00eeo n = Diou&lt;br&gt;\ndo pre. (it: \"da\") = de&lt;br&gt;\nd\u00f4e ag.fp (it: due) = doue&lt;br&gt;\nd\u00f2nne n.fp = femen\u00e9&lt;br&gt;\nE.\n\u00ea v.3\u00b0p pres. (it: 3\u00b0p. \"essere\") = s\u00e8&lt;br&gt;\ne co. (it: \"e\") = et (latino, fran\u00e7\u00e9ize), \u00e9&lt;br&gt;\ne art.fp (it: \"le\") = r\u00e9&lt;br&gt;\nF.\nfin n.fs (it= \"fine\") = fin (fran\u00e7\u00e9ize)&lt;br&gt;\nfra av. = pu d\u00e9chu (fran\u00e7es\u00ecsmo)&lt;br&gt;\nfr\u00fbto n.ms (it: \"frutto\") = frui&lt;br&gt;\nG.\nGex\u00f9 n. = Jesu&lt;br&gt;\ngorin (it: ?) = veseu&lt;br&gt;\ngravit\u00e6 n.fs (it: \"gravit\u00e0\") = pesantour&lt;br&gt;\ngr\u00e0\u00e7ia n.fs (it: \"grazia\") = grassa&lt;br&gt;\nI.\ni art.mp (it: \"gli\") = &lt;br&gt;\ninf\u00e8rno , n. ms. (it: \"inferno\") = enfernou (fran\u00e7es\u00ecsmo)&lt;br&gt;\ningob\u00eeo (it: ? = ) = roundou&lt;br&gt;\ninti, in ti pre. (it: \"in\", \"dentro\", \"nei\") = &lt;br&gt;\nin scio co.+art.ms (it: \"nel\", \"sul\") = chu&lt;br&gt;\ninto pre. (it: \"in\", \"nel\") = en, enai&lt;br&gt;\nL.\nlasci\u00e2 v. inf. (it: \"lasciare\") = lacha&lt;br&gt;\nl\u00ea pro. (it: \"lui\") = ou&lt;br&gt;\nliberine v. 1\u00b0p+pro. (it: \"liberaci) = d\u00e9livra&lt;br&gt;\nM.\nma co. = ma&lt;br&gt;\nm\u00e2 n.ms (it: \"mare\") = mar&lt;br&gt;\nm\u00e2 n.ms (it: \"male\") = ma&lt;br&gt;\nm\u00e2i av. (it: \"mai\") = jamais (fran\u00e7\u00e9ize)&lt;br&gt;\nM\u00e0ia n.f (it: \"Maria\") = Maria&lt;br&gt;\nmi, m\u00eee pro. (it: \"io\") = mi&lt;br&gt;\nmo\u00e6 n.fs (it: \"madre\") = mar&lt;br&gt;\nmondo n.ms = mondo&lt;br&gt;\nm\u00f2rte n.fs = mort\u00e9&lt;br&gt;\nN.\nn\u00eauva ag.fs (it: \"nuova\") = nouvella&lt;br&gt;\nni\u00e2tri pro.+ag. (it: \"noi altri\") = nautri, naoutris&lt;br&gt;\nno\u00ee pro.1\u00b0p (it: \"noi\") = nous (fran\u00e7\u00e9ize)&lt;br&gt;\nn\u00f2stra ag.fs (it:\"nostra\") = nostra&lt;br&gt;\nn\u00f2stre ag.fp (it: \"nostre\") = nostre\u00ef&lt;br&gt;\nnostru, nostro ag.ms = \"nostro\"&lt;br&gt;\nnu av. (it: \"non\") = n\u00e9 ... pas (fran\u00e7es\u00ecsmo)&lt;br&gt;\nnumme n.ms (it: \"nome\") = nom\u00e9&lt;br&gt;\nO.\no, u art.ms (it: \"il\", \"lo\") = rou, ou&lt;br&gt;\n\u00f2f\u00e9nd\u00f2u v. 3\u00b0p passa. (it: \"hanno offeso\") = aouffensaou&lt;br&gt;\n\u00f2f\u00e9ize n.fp (it: \"offese\") = aouffens\u00e9&lt;br&gt;\n\u00f2gni av. (it: \"ogni\") = cada&lt;br&gt;\n\u00f6gnun ag.ms (it: \"ognuno\") = cad'un&lt;br&gt;\no l'\u00e9 pro.+v.3\u00b0p (it: \"egli \u00e8\") = l\u00e9&lt;br&gt;\n\u00f2ua av. (it: \"ora\") = ?\nP.\npan n.ms (it: \"pane\") = pan&lt;br&gt;\npasci v.2\u00b0p pres. (it: \"tu nutri\") = rigourai&lt;br&gt;\npe pre. (it: per) = pe, per&lt;br&gt;\npecato\u00ee n.mp (it: \"peccatori\") = pecadouis&lt;br&gt;\nperdun-a v.2\u00b0p pres. (it: \"perdona\") = perdouna\u00ef&lt;br&gt;\nperdunemmo v.1\u00b0p pres. (it: \"perdoniamo\") = perdoun\u00e9mou&lt;br&gt;\npi\u00e4x\u00e9i v.2\u00b0p pres. (it: \"piacete\") = aggradai (fran\u00e7es\u00ecsmo)&lt;br&gt;\np\u00ecnn-a ag.fs (it: \"piena\") = ch\u00e9na&lt;br&gt;\npot\u00e9i v.inf. (it: \"potere\") = pouer&lt;br&gt;\npr\u00eaga v.2\u00b0p. pres (it: \"prega\") = pr\u00e9ga\u00ef&lt;br&gt;\np\u00f6vi ag.mp (it: \"poveri\") = pauris&lt;br&gt;\nprimav\u00e9ia n.fs (it: \"primavera\") = primera&lt;br&gt;\npu\u00e6 n.ms (it: \"padre\") = papa&lt;br&gt;\nQ.\nqu\u00e9lli ag.mp (it: \"quelli\") = \u00e9chi&lt;br&gt;\nR.\nrenascere v.inf. (it: \"rinascere\") = nachendou&lt;br&gt;\nregnu n.ms (it: \"regno\") = regno&lt;br&gt;\nr\u00f6ba n.fs (it: \"abito\") = roba&lt;br&gt;\nS.\ns\u00e0nta ag.fs = santa&lt;br&gt;\nsantificou v.part. (it. \"santificato\") = santifiaou (fran\u00e7es\u00ecsmo)&lt;br&gt;\nsci\u00f4a n.fs (it: \"fiore\") = chour&lt;br&gt;\nse fa\u00e7\u00e7e v.3\u00b0p. cong. (it: \"che sia fatta\") = s\u00e9ch\u00e9 facha&lt;br&gt;\nsegge v. 3\u00b0p inpe. (it: \"sia\") = s\u00e9ch\u00e9&lt;br&gt;\nSegn\u00f4 n. (it: \"Signore\") = Seignou&lt;br&gt;\nsemmo v.1\u00b0p pres. (it: \"siamo\") = se&lt;br&gt;\ns\u00e9n n.ms (it: \"seno\") = entraill\u00e9(fran\u00e7\u00e9ize)&lt;br&gt;\nsenpre av. (it: \"sempre\") = toujour (fran\u00e7\u00e9ize)&lt;br&gt;\nseu n.fs (it: \"sorella\") = s\u0153ur (fran\u00e7\u00e9ize)&lt;br&gt;\nsoc\u00f3nbe v. inf. (it: \"soccombere\") = succoumba&lt;br&gt;\nsotta av. (it: \"sotto\") = souta&lt;br&gt;\nT.\nt\u00e6ra n.fs (it: \"terra\") = terra&lt;br&gt;\nt\u00e9mmi v.2\u00b0p pres. (it: \"tu temi\") = cregne (fran\u00e7es\u00ecsmo)&lt;br&gt;\nt'\u00ea pro.+v.2\u00b0p pres. (it: \"tu sei\") = ou s\u00e9, se&lt;br&gt;\ntenta\u00e7iun n.fs (it: \"tentazione\") = tentatioun\u00e9&lt;br&gt; \nti pro.2\u00b0p (it: \"te\", \"voi\") = ou', vou\u00ef&lt;br&gt;\nt\u00f2, to ag.ms (it: \"tuo\") = ?&lt;br&gt;\ntraciando v.gerun. (it: \"tracciando\") = tra\u00e7aou&lt;br&gt;\nt\u00f9tto ag.ms (it: \"tutto\") = tutou&lt;br&gt;\nU.\nu, o art.ms (it: \"il\") = ?&lt;br&gt;\nV.\nva v.3\u00b0p pres. (it: \"va\") = va&lt;br&gt;\nvalle n.fs = vallera&lt;br&gt;\nve pro.2\u00b0p. (it: \"vi\") = v\u00e9&lt;br&gt;\nveciaia n.fs (it: \"vecchiaia\") = vieillessa (fran\u00e7es\u00ecsmo)&lt;br&gt;\nvegne v.3\u00b0p. cong. (it: \"che tu venga\") = ?\nvegni v.2\u00b0p pass. (it: \"tu venisti\") = vignichi&lt;br&gt;\nvegn\u00fbi v.part. (it: \"venuti\") = vignian&lt;br&gt;\nv\u00f2stra ag.fs = vostra pl. vostr\u00e9&lt;br&gt;\nvuent\u00e6 n.fs (it: \"volont\u00e0\") = volountaou&lt;br&gt;\nZ.\nzovent\u00f9 n.fs (it: \"giovent\u00f9\") = jouinessa (fran\u00e7es\u00ecsmo)&lt;br&gt;"}
{"id": "28143", "revid": "12052", "url": "https://lij.wikipedia.org/wiki?curid=28143", "title": "G\u00eeo d'Italia", "text": "O G\u00eeo d'Italia a l'\u00e8 'na conpeti\u00e7i\u00f3n de ciclismo faxente p\u00e0rte do calend\u00e2io de c\u00f3rse UCI World Tour (o calend\u00e4io de c\u00f3rse ci\u00f9 inportanti a liv\u00e9llo mondi\u00e2 da federa\u00e7i\u00f3n ciclistica interna\u00e7ion\u00e2le). A se tegne da-o 1909 e a l'\u00e8 con o G\u00eeo de Fransa e o G\u00eeo de Spagna \u00fbnn-a de g\u00e0re in sci\u00e2 stradda ci\u00f9 inport\u00e0nti a-o mondo. Fam\u00f4za a l'\u00e8 a maggia r\u00eauza, vest\u00eea da-o primmo corid\u00f4 da clasifica gener\u00e2le, e gh'\u00e9 asc\u00ec quella ciclam\u00ecn (da clas\u00ecfica di p\u00f3nti), \u00e7eleste (p\u00e9 chi o conquista ci\u00f9 premi da montagna) e quella gi\u00e0nca (p\u00e9-i ci\u00f9 zo\u00eani).\nSt\u00f2ia.\nA primma edi\u00e7i\u00f3n do G\u00eeo d'Italia a se tegne do 1909 gra\u00e7ie a-a partecipa\u00e7i\u00f3n da Gaz\u00e9tta do Sport. E primme idee de cre\u00e2 'na conpeti\u00e7i\u00f3n in sci\u00f4 mod\u00e9llo do G\u00eeo de Fransa e son da vedde z\u00e0 de l'\u00e0nno primma, da parte di giornalisti Tullo Morgagni, Eugenio Camillo Costamagna e Armando Cougnet. A primma edi\u00e7i\u00f3n a l'\u00e9a costito\u00eea da solo eutto t\u00e0ppe, c\u00f3rse fra o 13 e o 30 de mazzo. A clas\u00ecfica a baz\u00e2 ai inissi a p\u00f2nti, poi sostito\u00eea dao 1914 da qu\u00e9lla a tenpo.In te sto \u00e0nno chi a se tegne tra l'\u00e0tro a t\u00e0ppa ci\u00f9 longa, de b\u00e9n 430,3 chilometri totali.\nParticol\u00e2re o l'\u00e8 poi o G\u00eeo do 1912, con a g\u00e0ra a squ\u00e0ddre.Tutte e primme edi\u00e7i\u00f3in da corsa e partan da Milan, con quarche ece\u00e7i\u00f3n comme into 1911, p\u00e9 e celebra\u00e7i\u00f3in di \u00e7inquanta \u00e0nni de l'Unit\u00e6 Italiann-a, quande o p\u00e2rte da Romma. Doppo s\u00e9i edi\u00e7i\u00f3in a g\u00e2ra a vegne inter\u00f3tta fra o 1915 e o 1918, con l'ingresso de l'Italia inta Primma Go\u00e6ra Mondi\u00e2. Con o 1919 o se torna a c\u00f4re, fin ao 1940. Sti primmi \u00e0nni doppo a go\u00e6ra i son i \u00e0nni de Girardengo, Binda e Brunero. Da segnal\u00e2 a partecipa\u00e7i\u00f3n asc\u00ec de 'na ciclista: Alfonsina Strada into 1924, a s\u00f2la donna a partecip\u00e2 ao G\u00eeo mascol\u00ecn. Verso poi i \u00e0nni '30 i partecipan grandi canpi\u00f2i, comme Gino Bartali e Fausto Coppi, quarche \u00e0nno primma o G\u00eeo o l'aveiva sconfin\u00f2u p\u00e9 a primma votta, into Canton Ticin. Fra e \u00e2tre c\u00f6se into 1940 l'Italia a entra in go\u00e6ra doppo che Coppi o g\u00f4agna o G\u00eeo."}
{"id": "28144", "revid": "10132", "url": "https://lij.wikipedia.org/wiki?curid=28144", "title": "P\u00eao da Fran\u00e7\u00e9sca", "text": "P\u00eao da Fran\u00e7\u00e9sca (it: \"Piero della Francesca\") (Borgo Sansepolcro, 12 set\u00e9nbre 1416- (Borgo Sansepolcro, 12 \u00f2t\u00f4bre 1492), o l'\u00e9 st\u00e6to 'n pitt\u00f4 de sch\u00eaua italiann-a e 'n matem\u00e0tico, in protagon\u00ecsta do Rinascimento."}
{"id": "28145", "revid": "1211", "url": "https://lij.wikipedia.org/wiki?curid=28145", "title": "Gir de Padania", "text": ""}
{"id": "28146", "revid": "1211", "url": "https://lij.wikipedia.org/wiki?curid=28146", "title": "Castlan\u00eca Coppi", "text": "Castellania Coppi (\"Castlan\u00eca\" in nuvaise, \"Castlan\u00eca\" in dialetu turtunaise, fin a-i 2019 Castellan\u00eca) l'\u00e8 'n cum\u00fcne itali\u00e0n da Pruvinsa 'd Lisandria, in Piemonte, inte cul\u00ecn-e a destra de-i fi\u00fcme Scrivia.\nCastlan\u00eca l'\u00e9 ei pa\u00ecse dan ch'l'\u00e9 nas\u00fcu Fausto Coppi, \u00fcn di p\u00fc grandi ciclisti 'd t\u00fcti i tainpi.\nCult\u00fca.\nA Castlan\u00eca u s' p\u00f2rla in dialetu 'd tranzisi\u00f3n (dialetu turtunaise) versu ei lunbardu 'ncu elemainti l\u00ecg\u00fcri e piemunt\u00e0isi."}
{"id": "28147", "revid": "12052", "url": "https://lij.wikipedia.org/wiki?curid=28147", "title": "Riv\u00e9a Lig\u00fcre de Pun\u00e8nte", "text": ""}
{"id": "28153", "revid": "12052", "url": "https://lij.wikipedia.org/wiki?curid=28153", "title": "Caz\u00e0sse", "text": "Caz\u00e0sse, \u00f2 Caz\u00e0sse di disciplin\u00e0nti asc\u00ec, o l'\u00e9 o n\u00f3mme de ant\u00eeghe e tradi\u00e7ion\u00e2li confrat\u00e8rnite religi\u00f4ze da Lig\u00f9ria, scito\u00e6 sorviat\u00f9tto inta \u00e7it\u00e6 de Z\u00eana e inte z\u00f6ne che s\u00f2n st\u00e6te sott\u2019a-o contr\u00f2llo da s\u00f2 Rep\u00f9blica, ma se p\u00eauan atrov\u00e2 in d\u00f4e prov\u00ecnse de l'Argent\u00ecnn-a asc\u00ec, apr\u00eauvo a l'emigra\u00e7i\u00f3n de t\u00e0nti zen\u00e9izi into XIX s\u00e9colo.\nSte asocia\u00e7io\u00ecn chi s\u00f2n nasci\u00fbe c\u00f3mme de confrat\u00e8rnite cat\u00f2liche che de s\u00f2lito \u00e0ivan a s\u00f2 s\u00eade inte l'\u00f6t\u00f6io dedic\u00f2u a-o m\u00e6ximo s\u00e0nto a-o qu\u00e6 a l'\u00eaa dedic\u00e2 a confrat\u00e8rnita. Probabilm\u00e9nte a s\u00f2 \u00f2r\u00ecgine a ne v\u00e9n da-e ci\u00f9 ant\u00eeghe confrat\u00e8rnite di bat\u00fbi, cre\u00e6 a s\u00f2 v\u00f2tta pe f\u00e2 t\u00f3rna v\u00eeve a pasci\u00f3n de Cr\u00ecsto. Co-a crea\u00e7i\u00f3n de Caz\u00e0sse l'\u00e9 st\u00e6to pe de ci\u00f9 introd\u00fbto a n\u00eauva e carater\u00ecstica fig\u00fba do cristez\u00e0nte, \u00f2 s\u00e6 qu\u00e9lla di m\u00e9nbri da confrat\u00e8rnita che, inte procescio\u00ecn religi\u00f4ze, p\u00f2rtan i croxef\u00ecssi da pr\u00f2pia congrega\u00e7i\u00f3n religi\u00f4za.\nA-a giorn\u00e2 d\u2019ancheu e Caz\u00e0sse s\u00f2n di \u00f2rgan\u00ecsmi l\u00e0ichi co-\u00eena pr\u00f2pia s\u00eade inte \u2019n \u00f6t\u00f6io, che da-o XV s\u00e9colo o sai\u00e2 de l\u00f3ngo ci\u00f9 de sp\u00e9sso costro\u00eeo pr\u00f2pio da-e confrat\u00e8rnite d\u00e6to a s\u00f2 cresci\u00fba rich\u00e9ssa, co-a s\u00f2 exist\u00e9nsa ch'a l'\u00e9 b\u00e9n b\u00e9n document\u00e2 inti \u00e0tti da Socj\u00eat\u00e6 L\u00ecgure d'Ist\u00f6ia P\u00e2tria. Pe de ci\u00f9, de sp\u00e9sso i s\u00f2 conpon\u00e9nti \u00eaan di gr\u00f9ppi de artex\u00e9n p\u00e0rte da m\u00e6xima \u00e0rte, e cosc\u00ec e Caz\u00e0sse diventi\u00e0n l\u2019espresci\u00f3n de corpora\u00e7io\u00ecn di mest\u00ea pe tutel\u00e2 'n \u00e7\u00e8rto gr\u00f9ppo soci\u00e2le.\nEtimolog\u00eea.\nO n\u00f3mme Caz\u00e0ssa o ne v\u00e9n f\u00f2scia da l'espresci\u00f3n \"f\u00e2 caz\u00e0ssa\", \u00f2 s\u00e6 un\u00ee tra de l\u00f4 e confrat\u00e8rnite. I m\u00e9nbri da Caz\u00e0ssa, def\u00e6ti, se un\u00eevan in de Caz\u00e0dde \u00f2 di Sest\u00ea sott\u2019a-a prote\u00e7i\u00f3n do m\u00e6ximo s\u00e0nto. Seg\u00f3ndo 'n'\u00e2tra versci\u00f2n \u00f2 nomme Caz\u00e0ssa o ne v\u00e9n da-o f\u00e6to che, a-o m\u00e0nco inte \u00e9poche ci\u00f9 ant\u00eeghe, i fr\u00e6 se incontr\u00e2van inte de bar\u00e0cche de l\u00e9gno \u00f2 inte de strut\u00fbe deru\u00e6, d\u00eete pr\u00f2pio Caz\u00e0sse (leteralm\u00e9nte \"c\u00e2ze gr\u00e9nde\"). A \u00f2gni m\u00f2ddo qu\u00e9sta a no l'\u00e9 'na teor\u00eea t\u00e0nto prob\u00e0bile d\u00e6to che za e pr\u00ecmme confrat\u00e8rnite se rion\u00eevan inte cap\u00e9lle de g\u00eaxe \u00f2 di conv\u00e9nti, co-o conscider\u00e2 asc\u00ec ch\u00f2-u s\u00f2 n\u00f3mme o l'\u00e9 gr\u00f2sso m\u00f2ddo \u00f2rigin\u00e2io do XVI s\u00e9colo. Def\u00e6ti o pr\u00ecmmo \u00fbzo do n\u00f3mme Caz\u00e0ssa o l\u2019\u00e9 do 1561 qu\u00e0nde, pi-\u00e2 realiza\u00e7i\u00f3n de \u2019na c\u00e0scia procescion\u00e2le de S\u00e0nta Z\u00ectta, inte 'n contr\u00e6to o n\u00f3mme da confrat\u00e8rnita o l\u2019\u00e9 scr\u00eeto pi-\u00e2 pr\u00ecmma v\u00f2tta \u201c\"cazacia\"\u201d, in m\u00f2ddo \u2019n p\u00f6 latiniz\u00f2u.\nIst\u00f6ia.\nE \u00f2r\u00ecgini.\nE confrat\u00e8rnite cresti\u00e0nn-e, che exist\u00e9ivan sc\u00ecnn-a da l'et\u00e6 rom\u00e2na, s\u00f2n t\u00e0nto cangi\u00e6 a part\u00ee da l'\u00e9poca do r\u00e9gno fr\u00e0nco de C\u00e0rlo M\u00e0gno, scib\u00e9n che into X s\u00e9colo a-e confrat\u00e8rnite\u00a0f\u00e2van anc\u00f3n p\u00e0rte s\u00f4lo di religi\u00f4xi. E pr\u00ecmme confrat\u00e8rnite nasci\u00e0n sorviat\u00f9tto tra-o cl\u00earo de \u00e7it\u00e6, co-i pr\u00ecmmi c\u00e2xi de congrega\u00e7io\u00ecn di l\u00e0ichi che s\u00f3n ci\u00f9 \u00f2 m\u00eano do XII s\u00e9colo, \u00f2 s\u00e6 do per\u00eeodo into qu\u00e6 in It\u00e0lia nasci\u00e0n i l\u00ecberi comu\u00ecn.\nIn sci\u00e2 b\u00e2ze de l'inport\u00e0nsa da confrat\u00e8rnita qu\u00e9sta a l'\u00e0iva c\u00f3mme p\u00f2sto pe celebr\u00e2 e s\u00f2 fon\u00e7io\u00ecn religi\u00f4ze 'n'art\u00e2 da g\u00eaxa a-a qu\u00e6 \u00eaan lig\u00e6, 'na cap\u00e9lla \u00f2p\u00fb, pe qu\u00e9lle za ci\u00f9 inport\u00e0nti, in s\u00f2 \u00f6t\u00f6io, gest\u00eeo da-a go\u00ecdda de 'n pr\u00e6ve \u00f2 de 'n s\u00f2 c\u00e0ppo. Inte rionio\u00ecn da confrat\u00e8rnita de s\u00f2lito vegn\u00eevan lez\u00fbe e s\u00e2cre scrit\u00fbe in l\u00e9ngoa vorg\u00e2 e vegn\u00eevan f\u00e6te raprezenta\u00e7io\u00ecn pe ilustr\u00e2 o s\u00f2 contegn\u00fbo, d\u00e6to ch\u00f2-u p\u00f2polo o l'\u00eaa anc\u00f3n pi-\u00e2 ci\u00f9 p\u00e0rte anarfab\u00eata. \u00d3ltre a-e fon\u00e7io\u00ecn religi\u00f4ze i confr\u00e6 f\u00e2van v\u00e0rie \u00f2pere mizeicordi\u00f4ze dr\u00e9nto e f\u00eaua a s\u00f2 comunit\u00e6: d\u00e2van ascist\u00e9nsa a-i mar\u00f2tti, \u00f2rganiz\u00e2van e fon\u00e7io\u00ecn pe-i m\u00f2rti, f\u00e2van \u00f2pere de cait\u00e6 pe-i p\u00f6vei e i foest\u00ea, arecheug\u00e9ivan e lim\u00f6xine pe-i \u00f2rfani e pe-e f\u00ecggie s\u00e9nsa d\u00e9utta e f\u00e2van ascist\u00e9nsa a-i condan\u00e6 a m\u00f2rte e a-i prexon\u00ea. L'\u00eaa as\u00e6 dif\u00fbza asc\u00ec a pr\u00e0tica de arech\u00e9ugge e s\u00f3mme pe po\u00e9i pag\u00e2 i risc\u00e0tti di prexon\u00ea de go\u00e6ra e de chi l'\u00eaa st\u00e6to catur\u00f2u da-i pir\u00e0tti sarac\u00ecn e port\u00f2u in \u00c0frica c\u00f3mme scci\u00e2vo.\nInte sti \u00e0nni chi, inte procescio\u00ecn religi\u00f4ze, comensi\u00e2 a pr\u00e0tica pe-i confr\u00e6 de v\u00eeve a pasci\u00f3n de Cr\u00ecsto inte t\u00f9tte e s\u00f2 f\u00e0cce, incl\u00fbze qu\u00e9lle ci\u00f9 sangoin\u00f4ze. A ne v\u00e9n def\u00e6ti pr\u00f2pio da sto per\u00eeodo chi a crea\u00e7i\u00f3n de cosc\u00ec d\u00eete confrat\u00e8rnite di disciplin\u00e0nti \u00f2 di flagel\u00e0nti, conosci\u00fbe c\u00f3mme e confrat\u00e8rnite di bat\u00fbi asc\u00ec, ch\u2019and\u00e2van apr\u00eauvo a 'n movim\u00e9nto religi\u00f4zo da p\u00f6co nasci\u00fbo a Per\u00f9ggia. Inte procescio\u00ecn, \u00f2ltre che flagel\u00e2se, i confr\u00e6 invoc\u00e2van a mizeic\u00f2rdia div\u00ecnn-a co-a po\u00eea da vegn\u00fba do dies irae, l'Apocalisse, inta qu\u00e6 s\u00f4lo chi \u00e0iva scont\u00f2u t\u00f9tti i s\u00f2 pec\u00e6 o se sai\u00e6 sarv\u00f2u. A \u00f2gni m\u00f2ddo a r\u00e9gola da discipl\u00ecnn-a a l'\u00e0 'n'\u00f2r\u00ecgine b\u00e9n b\u00e9n ci\u00f9 ant\u00eega, d\u00e6to ch'a l'\u00eaa za pratic\u00e2 inte l'\u00c9rto Medio\u00eavo da-i asc\u00eati c\u00f3mme m\u00e9zzo de mortifica\u00e7i\u00f3n e de penit\u00e9nsa. De qu\u00e9ste confrat\u00e8rnite, unn-a de pr\u00ecmme da qu\u00e6 se con\u00f3sce a d\u00e6ta de fonda\u00e7i\u00f3n a l'\u00e9 a \"Domus disciplinatorum\" dedic\u00e2 a S\u00e0n T\u00f6gno, costito\u00eea into 1232 a Z\u00eana e ch'a l'\u00e0iva a s\u00f2 s\u00eade inte l'ant\u00eega g\u00eaxa de S\u00e0n Dom\u00e9nego, ancheu caci\u00e2 zu pe f\u00e2 p\u00f2sto a-o ti\u00e2tro C\u00e0rlo Fel\u00ee\u00e7e.\nA difux\u00f3n.\nA Z\u00eana o fen\u00f2meno de confrat\u00e8rnite di disciplin\u00e0nti o cangi\u00e2 rapidam\u00e9nte, sorviat\u00f9tto con l'ar\u00eevo da procesci\u00f3n, parti\u00e2 da l'\u00d3nbria, goid\u00e2 da-o Raniero Fasani into 1260, ch\u2019o caxoni\u00e2 t\u00e0nta co\u00eexit\u00e6 v\u00e8rso a s\u00f2 fig\u00fba d\u00e6to che, vest\u00eeo s\u00f4lo de 'n s\u00e0cco e tegnindo 'na discipl\u00ecnn-a in m\u00e0n, o gj\u00e2va pe-e str\u00e0dde flagel\u00e0ndose e inplor\u00e0ndo mizeic\u00f2rdia e p\u00e2xe, invitando t\u00f9tti a-and\u00e2ghe apr\u00eauvo.\nL'ar\u00eevo do Fasani o l'\u00e9 cont\u00f2u in particol\u00e2 da-o be\u00e2to I\u00e0copo da Var\u00e0gine, contenpor\u00e0nio a-i f\u00e6ti e fut\u00fbro Ar\u00e7iv\u00e9scovo de Z\u00eana, ch\u2019o scr\u00eeve c\u00f3mme l\u00ea o l'\u00eaa ariv\u00f2u into per\u00eeodo de D\u00ean\u00e2, goid\u00f2u da-o ret\u00f4 do p\u00f2polo de Tort\u00f3nn-a e da-o m\u00e9nbro di \"fr\u00e6 da penit\u00e9nsa\" Sinibaldo degli Opizzoni, ferm\u00e0ndose inta g\u00eaxa de S\u00e0n Fran\u00e7\u00e9sco. De l\u00f3ngo inte cr\u00f2nache do I\u00e0copo da Var\u00e0gine se peu l\u00eaze de c\u00f3mme, gr\u00e0\u00e7ie a l'interv\u00e9nto di disciplin\u00e0nti, into 1295 a Z\u00eana sai\u00e2 firm\u00e2 'na p\u00e2xe tra i ranp\u00ecn e i mascher\u00e6.\nInto r\u00e8sto da Lig\u00f9ria l\u2019\u00e9 pr\u00f2pio de sto per\u00eeodo chi a costitu\u00e7i\u00f3n de pr\u00ecmme confrat\u00e8rnite di disciplin\u00e0nti, c\u00f3mme qu\u00e9lla da Pr\u00eea, indic\u00e2 c\u00f3mme za exist\u00e9nte a-o prin\u00e7\u00ecpio do XIV s\u00e9colo da-o M\u00f3nti inta s\u00f2 \u00f2pera \u201c\"Le Confraternite nell'Italia settentrionale\"\u201d. A Z\u00eana s\u00f2n do XIV s\u00e9colo v\u00e0rie confrat\u00e8rnite, c\u00f3mme qu\u00e9lle de S\u00e0n Gio\u00e0n, de S\u00e0n Gi\u00e0como de Pr\u00e9, de S\u00e0nta Cat\u00e6nn-a, e de S\u00e0n T\u00f6gno, sego\u00eee p\u00f6co d\u00f2ppo da qu\u00e9lle de S\u00e0n Bertom\u00ea, S\u00e0n Z\u00f2rzo e S\u00e0nta Cr\u00f4xe. F\u00eaua de Z\u00eana s\u00f3n do XIV s\u00e9colo e confrat\u00e8rnite de \u00e2tri p\u00e0izi vix\u00ecn, c\u00f3mme qu\u00e9lle de San Gi\u00e0como de P\u00ecn, de S\u00e0n St\u00eava de R\u00f3ieu, de S\u00e0n Mart\u00ecn de P\u00eagi, de Sant'Anbr\u00eauxo de \u00d4tri e di Sant\u00ecscimi Nicol\u00f2 e Er\u00e0smo de \u00d4tri.\nInto 1399, in \u00f2cax\u00f3n do Giubil\u00eao de l'\u00e0nno d\u00f2ppo, v\u00e0rri m\u00e9nbri da confrat\u00e8rnita l\u00e0ica di Gi\u00e0nchi, cosc\u00ec ciam\u00e6 p\u00f2-u f\u00e6to che port\u00e2van ind\u00f2sso 'na c\u00e0ppa gi\u00e0nca e gh\u2019\u00e0ivan in t\u00e9sta o carater\u00ecstico cap\u00f9sso, pasi\u00e0n pe t\u00f9tta a Lig\u00f9ria p\u00f2-u s\u00f2 vi\u00e2gio v\u00e8rso R\u00f3mma. A Z\u00eana, d\u00f3nde vegni\u00e0n b\u00e9n \u00f2spit\u00e6 da-i abit\u00e0nti do p\u00f2sto, arivi\u00e0n a-i 5 de L\u00f9ggio, prop\u00f3nendo v\u00e0rie ini\u00e7iat\u00eeve e spost\u00e0ndose con de procescio\u00ecn goid\u00e6 da-o confr\u00e6 ch'o port\u00e2va o croxef\u00ecsso. Pe de ci\u00f9, inti gi\u00f3rni da s\u00f2 ferm\u00e2ta inta \u00e7it\u00e6, sai\u00e0n registr\u00e6 tr\u00e9i mi\u00e2coi asc\u00ec: a goarix\u00f3n de 'n s\u00f3ppo, a libera\u00e7i\u00f3n de 'na scci\u00e2va e a resure\u00e7i\u00f3n de 'n figeu tr\u00e6 \u00f4e d\u00f2ppo ch'o l'\u00eaa st\u00e6to diciar\u00f2u m\u00f2rto. Co-o pas\u00e0ggio di Gi\u00e0nchi inte t\u00f9tta a Lig\u00f9ria sai\u00e0n cre\u00e6 de n\u00eauve confrat\u00e8rnite, tra-e qu\u00e6 in particol\u00e2 qu\u00e9lle de G\u00e2vi, Rap\u00e0llo, Lav\u00e0gna, R\u00e9cco e L\u00eaua.\nInto 1405, l'\u00f2pera do fr\u00e0tte domenic\u00e0n Vin\u00e7\u00e9nso Ferreri, p\u00f6i f\u00e6to s\u00e0nto e as\u00e6 vener\u00f2u da-i zen\u00e9ixi, a fai\u00e2 n\u00e0sce di sentim\u00e9nti de ezalta\u00e7i\u00f3n tra i disciplin\u00e0nti che se flagel\u00e2van inte s\u00f2 m\u00e9sse. P\u00f6chi \u00e0nni d\u00f2ppo, e confrat\u00e8rnite di disciplin\u00e0nti sai\u00e0n do t\u00f9tto m\u00ecsse in r\u00e9gola inti s\u00f2 rap\u00f2rti co-a G\u00eaxa da-o fr\u00e0tte fran\u00e7esc\u00e0n Benard\u00ecn da Si\u00eana, poi f\u00e6to s\u00e0nto. A separa\u00e7i\u00f3n de confrat\u00e8rnite da-e rispet\u00eeve g\u00eaxe, co-a fonda\u00e7i\u00f3n de 'na pr\u00f2pia s\u00e8de separ\u00e2 inte 'n \u00f6t\u00f6io (de s\u00f2lito ins\u00e9mme a-\u00e2tri gr\u00f9ppi religi\u00f4xi), a comensi\u00e2 a-o prin\u00e7\u00ecpio do XIV s\u00e9colo, co-o d\u00e2 a ste \u00f2rganiza\u00e7io\u00ecn chi 'na strut\u00fba ci\u00f9 sc\u00ecmile a qu\u00e9lla ato\u00e2le. De l\u00f3ngo into m\u00e6ximo s\u00e9colo ghe sai\u00e2 a crea\u00e7i\u00f3n de conpagn\u00eee do C\u00f2rpo de Cr\u00ecsto e qu\u00e9lla da Mizeic\u00f2rdia, co-e seg\u00f3nde ch\u2019\u00e0ivan a fon\u00e7i\u00f3n de asc\u00ecste i condan\u00e6 a m\u00f2rte e che sai\u00e0n l'inspira\u00e7i\u00f3n pe de n\u00eauve confrat\u00e8rnite dedic\u00e6 a l'ascist\u00e9nsa inti uspi\u00e6. L'inport\u00e0nsa de confrat\u00e8rnite, che comensi\u00e0n a pigi\u00e2 o n\u00f3mme da qu\u00e9llo do s\u00e0nto a-e qu\u00e6 \u00eaan dedic\u00e6, a continoi\u00e2 a cr\u00e9sce de l\u00f3ngo de ci\u00f9, divent\u00e0ndo di c\u00e9ntri de pot\u00eare indipend\u00e9nti da l'aotorit\u00e6 vescov\u00eele.\nSai\u00e2 pr\u00f2pio inte sti \u00e0nni chi che, co-a decix\u00f3n da Rep\u00f9blica de Z\u00eana de cre\u00e2 a cosci d\u00eeta \"Caz\u00e0ssa\" d\u00f3nde arech\u00e9ugge e corpora\u00e7io\u00ecn de \u00e0rte e di mest\u00ea, che-e confrat\u00e8rnite religi\u00f4ze comensi\u00e0n a \u00ease ciam\u00e6 co-o n\u00f3mme ch\u2019\u00e0n ancheu. Into 1528 a Sup\u00e8rba a nomini\u00e2 qu\u00e0ttro Sc\u00ecndichi de Caz\u00e0sse, ch\u2019\u00e0ivan\u00a0o c\u00f3npito\u00a0d\u2019\u00f2rganiz\u00e2 e procescio\u00ecn, decidendo o cam\u00ecn e invigil\u00e0ndo in sci\u00f4 s\u00f2 svolgim\u00e9nto, in m\u00f2ddo da evit\u00e2 che sciup\u00e9san diz\u00f3rdini e pun\u00ecndo i ab\u00fbxi. Inti arch\u00ecvi st\u00f2richi da \u00e7it\u00e6 de Z\u00eana se tr\u00eauva anc\u00f3n a-a giorn\u00e2 d\u2019ancheu v\u00e0rri rezoc\u00f3nti in sce l'ativit\u00e6 di Sc\u00ecndichi, co-i ci\u00f9 desp\u00e6gi contegn\u00fbi: gh'\u00e8 di verb\u00e2li in sc\u00ea discuscio\u00ecn pe dec\u00ecdde o cam\u00ecn da procesci\u00f3n, decr\u00e9tti pe tegn\u00ee av\u00e8rte inte giorn\u00e6 de f\u00e8sta e p\u00f2rte da \u00e7it\u00e6, pe perm\u00e9tte a-i fed\u00eali de f\u00eaua asc\u00ec de parte\u00e7ip\u00e2, \u00f2 di divi\u00eati asc\u00ec de f\u00e2 intr\u00e2 inta catedr\u00e2le de S\u00e0n Lo\u00e9nso di cav\u00e0lli. Tra sti decr\u00e9tti chi, in particol\u00e2 rigo\u00e0rdo a-o regolam\u00e9nto de procescio\u00ecn de Caz\u00e0sse, se peu v\u00e9dde c\u00f3mme a-i 9 d\u2019Arv\u00ee do 1530 a Z\u00eana gh'\u00e8 21 confrat\u00e8rnite, distribo\u00eee tra i quart\u00ea da \u00e7it\u00e6 e che, scinn-a-a rivolu\u00e7i\u00f3n urban\u00ecstica do c\u00e9ntro st\u00f2rico de l'Euto\u00e7\u00e9nto, no cangi\u00e0n de poxi\u00e7i\u00f3n. I \u00f6t\u00f6i da \u00e7it\u00e6 se p\u00eauan spart\u00ee inte tr\u00e9i sest\u00ea: Port\u00f6ia (con l'\u00f6t\u00f6io de S\u00e0n Gi\u00e0como de Fux\u00ecnn-e), Cast\u00e9llo e Sarz\u00e0n.\nO svil\u00f9ppo de confrat\u00e8rnite e a s\u00f2 inport\u00e0nte fon\u00e7i\u00f3n soci\u00e2le a porti\u00e2 a 'n gr\u00e0nde rinovam\u00e9nto da v\u00ectta cresti\u00e0nn-a t\u00e0nto che, into XVI s\u00e9colo sai\u00e0n cre\u00e6 de n\u00eauve congrega\u00e7io\u00ecn religi\u00f4ze c\u00f3mme e Conpagn\u00eee da Cait\u00e6 e-e Conpagn\u00eee do Div\u00ecn Am\u00f4, ch\u2019arvi\u00e0n di uspi\u00e6 e di ric\u00f2veri pe-i ci\u00f9 bezeugn\u00f4zi. Inti m\u00e6ximi \u00e0nni sai\u00e0n cre\u00e6 asc\u00ec e confrat\u00e8rnite do C\u00e0rmo, gest\u00eee da-i fr\u00e0tti Carmelit\u00e9n e co-in car\u00e0tere escluxivam\u00e9nte devo\u00e7ion\u00e2le, qu\u00e9lle da \u00c7\u00e9nta, cre\u00e6 da-i fr\u00e0tti Erm\u00ectti de Sant'Agost\u00ecn, e confrat\u00e8rnite do Roz\u00e2io, control\u00e6 da-i fr\u00e0tti Domenich\u00e9n, e qu\u00e9lle div\u00f6te a-o Sant\u00ecscimo Sacram\u00e9nto, a-e qu\u00e6 o p\u00e0ppa P\u00f2ulo III o concedi\u00e2 v\u00e0rie indulg\u00e9nse e privil\u00eagi. Inte z\u00f6ne de canp\u00e0gna, pe contrast\u00e2 l'uz\u00fba e control\u00e2 a v\u00e9ndia di sem\u00e9nse, sai\u00e0n cre\u00e6 e Caz\u00e0nn-e, c\u00f3mme, prez\u00e9npio, into p\u00e0ize de G\u00e2vi, d\u00f3nde gh'\u00eaa a confrat\u00e8rnita di Gi\u00e0nchi, ch'a gest\u00eeva a Caz\u00e0nn-a do gr\u00e0n, e di Turch\u00ecn, che in c\u00e0ngio a gest\u00eeva o M\u00f3nte.\nIn prin\u00e7\u00ecpio i confr\u00e6 port\u00e2van de c\u00e0ppe gi\u00e0nche, de p\u00e0nno \u00f2rden\u00e2io, e av\u00e8rte in sci\u00e2 sch\u00e9nn-a, ma, co-o XVI s\u00e9colo e a ridu\u00e7i\u00f3n da pr\u00e0tica da flagela\u00e7i\u00f3n, e r\u00f6be diventi\u00e0n b\u00e9n b\u00e9n ci\u00f9 r\u00eccche, co-a crea\u00e7i\u00f3n de tabar\u00ecn de r\u00e2zo e \u00e2tri tesci\u00fbi pre\u00e7i\u00f4xi, a-e v\u00f2tte con rec\u00e0mmi in \u00f6o \u00f2 arg\u00e9nto asc\u00ec.\nInte qu\u00e9sto per\u00eeodo, pe qu\u00e0nte rigo\u00e0rda a \u00e7it\u00e6 de Z\u00eana, tra-o 1480 e o 1582 gh'\u00eaa 134 confrat\u00e8rnite, de qu\u00e6 set\u00e0nta anc\u00f3n at\u00eeve into Sete\u00e7\u00e9nto, e, tra o 1582 e o 1811, ne sai\u00e0n fond\u00e6 124 n\u00eauve. T\u00e0nte sai\u00e0n qu\u00e9lle dedic\u00e6 a-o Sant\u00ecscimo Sacram\u00e9nto \u00f2 a-o Roz\u00e2io, fam\u00f4za a l'\u00e9 st\u00e6ta a cosc\u00ec d\u00eeta confrat\u00e8rnita di 72 ap\u00f2stoli.\nPe-e confrat\u00e8rnite de l'\u00e9poca, cosc\u00ec c\u00f3mme pe qu\u00e9lle da giorn\u00e2 d\u2019ancheu, o mom\u00e9nto ci\u00f9 inport\u00e0nte o l'\u00e9 de l\u00f3ngo st\u00e6to qu\u00e9llo da procesci\u00f3n, f\u00e6ta de s\u00f2lito o gi\u00f3rno da f\u00e8sta do pr\u00f2pio s\u00e0nto \u00f2 inte di particol\u00e6, c\u00f3mme qu\u00e9llo di pelegrin\u00e0ggi. Procescio\u00ecn d\u00f3nde comensi\u00e2 l\u2019\u00fbzo de port\u00e2 e c\u00e0sce procescion\u00e2li, i cr\u00ecsti, e m\u00e0sse, i confalo\u00ecn e-e cand\u00e9ie. Da-i l\u00ecbbri cont\u00e0bili conserv\u00e6 inti \u00f6t\u00f6i se peu l\u00eaze t\u00f9tto o risc\u00f3ntro de sp\u00e9ize f\u00e6te da-e confrat\u00e8rnite pe-e procescio\u00ecn con, in particol\u00e2, qu\u00e9lle pe: cand\u00e9ie pe l'inlumina\u00e7i\u00f3n, pagam\u00e9nto da b\u00e0nda muxic\u00e2le, \u00f2f\u00e8rte pe-i prel\u00e2ti parte\u00e7ip\u00e0nti e, a-e v\u00f2tte, pe'n rinfr\u00e9sco a-a f\u00ecn da \u00e7eim\u00f2nia, de sp\u00e9sso as\u00e6 s\u00e9nplice con s\u00f4lo p\u00e0n e v\u00ecn, pe chi avesse f\u00e6to p\u00e0rte a-a fon\u00e7i\u00f3n, av\u00e8rto a-i m\u00e9nbri de vix\u00ecnn-e confrat\u00e8rnite asc\u00ec.\nA controrif\u00f3rma.\nO pr\u00ecmmo ef\u00e8tto do Conc\u00eclio de Tr\u00e9nto in sce l'ativit\u00e6 de confrat\u00e8rnite o sai\u00e2 qu\u00e9llo de cangi\u00e2 i t\u00e8sti religi\u00f4xi; def\u00e6ti se d\u00eauvi\u00e2van de tradu\u00e7io\u00ecn in l\u00e9ngoa vorg\u00e2, c\u00f3mme qu\u00e9lla scr\u00eeta da l'Of\u00ec\u00e7io da Be\u00e2ta V\u00e8rgine, che de seg\u00fbo no \u00eaan t\u00e0nto prec\u00eeze. In sci\u00e2 f\u00ecn, into 1571, o p\u00e0ppa P\u00eeo V o l\u2019ordini\u00e2 che i t\u00e8sti da d\u00eauvi\u00e2 po\u00e9ivan \u00ease s\u00f4lo qu\u00e9lli scr\u00eeti in lat\u00ecn e da l\u00ea aprov\u00e6 co-a b\u00f3lla \"Quod a Nobis\". Co-o Conc\u00eclio de Tr\u00e9nto cangi\u00e0n e pr\u00e0tiche peniten\u00e7i\u00e2li asc\u00ec, co-o d\u00e2 ci\u00f9 inport\u00e0nsa a-o l\u00e2to spirito\u00e2le e inp\u00f3nendo 'na ridu\u00e7i\u00f3n da pr\u00e0tica da flagela\u00e7i\u00f3n, decix\u00f3n ch\u2019a caxoni\u00e2 'n v\u00eauo devo\u00e7i\u00f3n\u00e2le, scib\u00e9n che-e confrat\u00e8rnite l\u00ecguri dif\u00e9ndi\u00e0n t\u00e0nto a G\u00eaxa chi-\u00e2 a s\u00f2 a\u00e7i\u00f3n into per\u00eeodo da rif\u00f3rma protest\u00e0nte. Pe ris\u00f2lve o probl\u00eama da manc\u00e0nsa de r\u00e9gole prec\u00eeze pe-e confrat\u00e8rnite, za c\u00e0oza de 'na lament\u00eala f\u00e6ta da-o monscign\u00f3r B\u00f2sso, into 1587 l'ar\u00e7iv\u00e9scovo de Z\u00eana T\u00f6gno S\u00f2uli o l\u2019inpon\u00e9iva de n\u00eauve r\u00e9gole, as\u00e6 sc\u00ecmili a qu\u00e9lle eman\u00e6 da S\u00e0n C\u00e0rlo Borom\u00eao into 1573 ma con di cap\u00ectoli in ci\u00f9. Inte ste n\u00eauve r\u00e9gole vegn\u00eeva dec\u00eezo, tra l\u2019\u00e2tro, de mostr\u00e2 e f\u00e2 con\u00f3sce m\u00eagio a dotr\u00ecnn-a, sorviat\u00f9tto a-i ci\u00f9 z\u00f3veni, e de incorag\u00ee i p\u00e0rechi a cre\u00e2 de n\u00eauve confrat\u00e8rnite la d\u00f3nde no ghe n'\u00eaa.\nIn particol\u00e2, into 1562, inta XXII sesci\u00f3n do Conc\u00eclio se parli\u00e2 de confrat\u00e8rnite, s\u00eade inta qu\u00e6 se confermi\u00e2 a dipend\u00e9nsa spirito\u00e2le de qu\u00e9ste da-i v\u00e9scovi e a-a \"jus visitando hospitalia\" de l'aotorit\u00e6 diocez\u00e0nn-a. Into Conc\u00eclio sai\u00e2 dec\u00eezo chi-\u00e2 continoit\u00e6 aministrat\u00eeva, \u00f2 s\u00e6 o pas\u00e0ggio de cons\u00e9gne tra v\u00e0rie aministra\u00e7io\u00ecn, o dovesse avegn\u00ee sott\u2019a-o contr\u00f2llo do p\u00e0reco. Pe de ci\u00f9 v\u00eagnan vi\u00eat\u00e6 de pr\u00e0tiche che, seg\u00f3ndo o Conc\u00eclio, po\u00e9ivan \u00ease a c\u00e0oza de ec\u00e8ssi \u00f2 devia\u00e7io\u00ecn c\u00f3mme l'abit\u00f9dine, as\u00e6 dif\u00fbza, de \u00f2rganiz\u00e2 di disn\u00e6 \u00f2 de raprezenta\u00e7io\u00ecn tiatr\u00e2li inti \u00f6t\u00f6i. Int\u00e0nto a sai\u00e2 r\u00e9iza \u00f2bligat\u00f6ia a parte\u00e7ipa\u00e7i\u00f3n de confrat\u00e8rnite a t\u00f9tte e procescio\u00ecn \u00f2rganiz\u00e6 vix\u00ecn a l\u00f4, decix\u00f3n ch'a caxoni\u00e2 di f\u00f2rti discuscio\u00ecn in sce l'\u00f2rganiza\u00e7i\u00f3n de qu\u00e9ste manifesta\u00e7io\u00ecn, sorviat\u00f9tto con rigo\u00e0rdo a-a dispoxi\u00e7i\u00f3n de confrat\u00e8rnite, a-i confalo\u00ecn da port\u00e2 e a-o m\u00f2ddo de vest\u00eese. S\u00f4lo into 1583 o p\u00e0ppa Grigheu XIII o dec\u00ecdi\u00e2 in m\u00f2ddo definit\u00eevo ch\u00f2-u p\u00f2sto ci\u00f9 inport\u00e0nte inta procesci\u00f3n o dovesse \u00ease \u00f2cup\u00f2u da-a confrat\u00e8rnita ci\u00f9 ant\u00eega, e d\u00f3nca a pr\u00ecmma a port\u00e2 i s\u00e0cchi, con l\u2019aregord\u00e2 che in \u00f2gni m\u00f2ddo a parte\u00e7ipa\u00e7i\u00f3n a dovesse avegn\u00ee s\u00e9nsa nisci\u00f9nn-a \u00f2stenta\u00e7i\u00f3n e \u00ease do t\u00f9tto de b\u00e0dda.\nD\u00f2ppo o 1530 sai\u00e0n cre\u00e6 e cosc\u00ec d\u00eete ar\u00e7iconfrat\u00e8rnite, \u00f2 s\u00e6 de confrat\u00e8rnite che s\u00f2n form\u00e6 da 'na r\u00e6 de v\u00e0rie confrat\u00e8rnite e inta ci\u00f9 p\u00e0rte di c\u00e2xi con s\u00eade a Romma, co-o perm\u00ecsso de f\u00e2 \u00f2pere p\u00eee e \u00f2bliga\u00e7io\u00ecn, d\u00e6to che qu\u00e9ste ri\u00e7\u00e9ivan de indulg\u00e9nse magi\u00f4. A r\u00e9gola gener\u00e2le a l'\u00eaa che \u2019na s\u00f4la confrat\u00e8rnita pe p\u00f2sto a po\u00e9iva \u00ease lig\u00e2 a 'n'ar\u00e7iconfrat\u00e8rnita, de m\u00f2ddo che-e confrat\u00e8rnite lig\u00e6 a unn-a de liv\u00e9llo superi\u00f4re f\u00eesan gi\u00f6graficam\u00e9nte dist\u00e0nti e b\u00e9n distribo\u00eee inte t\u00f9tto o terit\u00f6io. Seg\u00f3ndo 'na sucesc\u00eeva dispoxi\u00e7i\u00f3n do p\u00e0ppa Clem\u00e9nte VIII vegni\u00e2 domand\u00f2u a-e confrat\u00e8rnite, pe \u00f2tegn\u00ee l'agrega\u00e7i\u00f3n a 'n'ar\u00e7iconfrat\u00e8rnita, de prezent\u00e2 i s\u00f2 stat\u00fbti e 'na l\u00e9tera do v\u00e9scovo pe prov\u00e2 a s\u00f2 forma\u00e7i\u00f3n can\u00f2nica.\nDe l\u00f3ngo inte sti \u00e0nni chi, e aotorit\u00e6 da Rep\u00f9blica de Z\u00eana dovi\u00e0n intervegn\u00ee v\u00e0rie v\u00f2tte pe dif\u00e9nde i confr\u00e6 in procesci\u00f3n d\u00e6to che, c\u00f3mme qu\u00e0nde a-o Z\u00e9uggia S\u00e0nto pas\u00e2van pe-o car\u00f3ggio do F\u00ee, \u00eaan sotop\u00f2sti a derix\u00f3n e mol\u00e8stie; tra i provedim\u00e9nti do gov\u00e8rno ghe sai\u00e2 qu\u00e9llo de ser\u00e2 e bit\u00eaghe, limit\u00e0ndo a pr\u00e0tica da flagela\u00e7i\u00f3n asc\u00ec. Fra l\u2019\u00e2tro ghe rest\u00e2va p\u00f6i 'n f\u00f2rte s\u00e9nso de rivalit\u00e6 tra-e v\u00e0rie confrat\u00e8rnite, ch'o divent\u00e2va cosc\u00ec 'na sf\u00ecdda a chi avesse \u00f2rganiz\u00f2u a f\u00e8sta ci\u00f9 r\u00eccca, o croxef\u00ecsso ci\u00f9 \u00f2rn\u00f2u \u00f2 o p\u00f2sto ci\u00f9 inport\u00e0nte inta procesci\u00f3n.\nTra e confrat\u00e8rnite ci\u00f9 popol\u00e2ri gh'\u00eaa qu\u00e9lle dedic\u00e6 a-a V\u00e8rgine M\u00e0ia, che inplor\u00e2van o s\u00f2 agi\u00f9tto c\u00f3ntra a p\u00e8sta e i er\u00e9tichi, \u00f3ltre che pe soport\u00e2 e penit\u00e9nse corpor\u00e2li che pat\u00eevan inte procescio\u00ecn. Qu\u00e9sto c\u00f9lto o l'avi\u00e2 'na gr\u00e0nde difux\u00f3n da-o 1571, apr\u00eauvo a-a decix\u00f3n do p\u00e0ppa P\u00eeo V de atribo\u00ee a vit\u00f6ia inta bat\u00e0ggia de L\u00e9panto da p\u00e0rte da L\u00eega S\u00e0nta c\u00f3ntra i T\u00f9rchi pr\u00f2pio gr\u00e0\u00e7ie a l\u2019interv\u00e9nto da Mad\u00f2nna.\nDa-o XVII a-o XVIII s\u00e9colo.\nC\u00f3mme pe-i s\u00e9coli pr\u00ecmma, into Sei\u00e7\u00e9nto e into Sete\u00e7\u00e9nto asc\u00ec s\u2019avi\u00e2 'n gr\u00e0nde svil\u00f9ppo de Caz\u00e0sse, s\u00e9gge pe n\u00f9mero de inscr\u00eeti che pi-\u00e2 fonda\u00e7i\u00f3n de n\u00eauve confrat\u00e8rnite, co-\u00eena divix\u00f3n tra qu\u00e9lle ci\u00f9 \"aristocr\u00e0tiche\" (c\u00f3mme a Conpagn\u00eea do Mandill\u00e9tto, fond\u00e2 da \u00c8tore Vern\u00e0ssa into 1497), \u00f2 s\u00e6 e ci\u00f9 ant\u00eeghe, e qu\u00e9lle n\u00eauve che \u00eaan ci\u00f9 popol\u00e2ri e av\u00e8rte a-e adexo\u00ecn.\nZa da-o XVI s\u00e9colo s\u2019avi\u00e2 'n f\u00f2rte inp\u00e9gno da p\u00e0rte de l'aotorit\u00e6 vescov\u00eele pe aoment\u00e2 o pr\u00f2pio contr\u00f2llo in sc\u00ea confrat\u00e8rnite, scib\u00e9n che tra qu\u00e9lle za exist\u00e9nti sai\u00e0n p\u00f6che qu\u00e9lle a \u00ease sotop\u00f2ste a 'na revix\u00f3n di stat\u00fbti, co-o domand\u00e2 a s\u00f2 aprova\u00e7i\u00f3n da p\u00e0rte de aotorit\u00e6 eclezi\u00e0stiche. O contr\u00f2llo vescov\u00eele o sai\u00e2 def\u00e6ti ezercit\u00f2u sorviat\u00f9tto in sci\u00e2 crea\u00e7i\u00f3n de n\u00eauve confrat\u00e8rnite, in m\u00f2ddo da evit\u00e2 'na s\u00f2 ecesc\u00eeva concentra\u00e7i\u00f3n into m\u00e6ximo p\u00f2sto. O p\u00e0ppa Clem\u00e9nte VIII, de l\u00f3ngo inta s\u00f2 b\u00f3lla\"\u00a0Quaecumque\" di 7 de Dex\u00e9nbre do 1604, o l\u2019introdui\u00e2 'n f\u00f2rte contr\u00f2llo de aotorit\u00e6 religi\u00f4ze, a-e qu\u00e6 t\u00f9tte e confrat\u00e8rnite dovi\u00e0n \u00ease sotop\u00f2ste, viet\u00e0ndo a n\u00e0scita de n\u00eauve congrega\u00e7io\u00ecn s\u00e9nsa o perm\u00ecsso vescov\u00eele e s\u00e9nsa a s\u00f2 sotomisci\u00f3n a-a discipl\u00ecnn-a. Pe de ci\u00f9 l'\u00eaa neces\u00e2io l'aotoriza\u00e7i\u00f3n do v\u00e9scovo pe po\u00e9i f\u00e2 p\u00e0rte de 'n ar\u00e7iconfrat\u00e8rnita.\n\u00c2tra carater\u00ecstica de sti s\u00e9coli chi a l'\u00e9 qu\u00e9lla do rinforsam\u00e9nto de confrat\u00e8rnite e da s\u00f2 fon\u00e7i\u00f3n soci\u00e2le, ativit\u00e6 posc\u00ecbili gr\u00e0\u00e7ie a-e v\u00e0rie dona\u00e7io\u00ecn de b\u00eani e ter\u00e9n, domand\u00e0ndo de lim\u00f6xine e \u00f2rganizando de M\u00e9sse (a pagam\u00e9nto) pe-i m\u00f2rti. Ma acapit\u00e2va che, in c\u00e0ngio de sego\u00ee i crit\u00eai de \u00f2nest\u00e6 e de umilt\u00e6, l'inp\u00e9gno cont\u00ecnoo de \u00f2rganiz\u00e2 procescio\u00ecn e f\u00e8ste o port\u00e2va a 'na scitoa\u00e7i\u00f3n ch'a degener\u00e2va de sp\u00e9sso in diz\u00f3rdini, r\u00ecsce, inbri\u00e6gat\u00fbe e \u00e0tti de dizonest\u00e6. Def\u00e6ti e Caz\u00e0sse diventi\u00e0n sorviat\u00f9tto 'n p\u00f2sto de aristocra\u00e7\u00eee soci\u00e2li, e de l\u00f3ngo de ci\u00f9 controp\u00e0rte e \u00f2st\u00e0colo a l'ativit\u00e6 de go\u00ecdda di p\u00e0rechi e di v\u00e9scovi, pr\u00f2pio into per\u00eeodo qu\u00e0nde co-a controrif\u00f3rma se \u00e7erc\u00e2va de f\u00e2 torn\u00e2 o c\u00e9ntro do pot\u00eare eclezi\u00e0stico inte g\u00eaxe. Pe c\u00f3ntra i miscion\u00e2i, che cre\u00e2van de \u00e2tre confrat\u00e8rnite c\u00f3mme \u00f2pere de evangeliza\u00e7i\u00f3n, sai\u00e0n pr\u00f2pio l\u00f4 a d\u00e2 t\u00f9tti i b\u00eani neces\u00e2i pi-\u00e2 crea\u00e7i\u00f3n de qu\u00e9ste.\nI cosc\u00ec d\u00eeti prin\u00e7\u00ecppi riformato\u00ee e-e f\u00f2rse de l'inova\u00e7i\u00f3n sai\u00e0n tra i pr\u00ecmmi avers\u00e2i de ste confrat\u00e8rnite chi, intervegn\u00ecndo inte s\u00f2 ativit\u00e6 de benefic\u00e9nsa a fav\u00f4 de aotorit\u00e6 centr\u00e2li do St\u00e2to. A f\u00f2rsa pol\u00ectica de Caz\u00e0sse a Z\u00eana a l'\u00e9 b\u00e9n ci\u00e6a da-o s\u00f2 r\u00f2llo inta cosc\u00ec d\u00eeta riv\u00f2lta de Sci\u00e0lla M\u00e0ia c\u00f3ntra o gov\u00e8rno anti-cleric\u00e2le e filofran\u00e7\u00e9ize, in dif\u00e9iza da P\u00e2tria e de C\u00f6se S\u00e2cre de qu\u00e9sta. Def\u00e6ti sai\u00e0n pr\u00f2pio e cl\u00e0sse ci\u00f9 b\u00e0sse e viol\u00e9nte da popola\u00e7i\u00f3n, \u00f2 s\u00e6 i cam\u00e0lli che f\u00e2van p\u00e0rte de v\u00e0rie Caz\u00e0sse do p\u00f2rto, a part\u00ee da Port\u00f6ia e a atac\u00e2 i giacob\u00ecn, av\u00e9ndo ini\u00e7ialm\u00e9nte rax\u00f3n di \u00f2cup\u00e0nti, ma purtr\u00f2ppo s\u00e9nsa ri\u00easc\u00ee a f\u00e2 c\u00e0zze o gov\u00e8rno de l'\u00e9poca, es\u00e9ndo a-a f\u00ecn sconf\u00ectti.\nD\u00f2ppo a riv\u00f2lta de Sci\u00e0lla M\u00e0ia, o n\u00eauvo reg\u00ecmme o no v\u00e9di\u00e2 de b\u00f3n \u00e9uggio e Caz\u00e0sse, conscider\u00e6 'n sc\u00ecnbolo de l\"'Ancien R\u00e9gime\", \u00f3ltre che \u00f2st\u00eele a-o gov\u00e8rno di \u00f2cup\u00e0nti. Def\u00e6ti, co-e consego\u00e9nse da Rivolu\u00e7i\u00f3n fran\u00e7\u00e9ize e a n\u00e0scita da Rep\u00f9blica L\u00ecgure, comensi\u00e2 a limita\u00e7i\u00f3n da libert\u00e6 d'\u00f2pera\u00e7i\u00f3n di \u00f6t\u00f6i, che de sp\u00e9sso sai\u00e0n \u00f2blig\u00e6 a c\u00eade i s\u00f2 b\u00eani. Def\u00e6ti, into 1788, o Diret\u00f6io legislat\u00eevo da Rep\u00f9blica L\u00ecgure o dec\u00ecdi\u00e2 a requixi\u00e7i\u00f3n de t\u00f9tti i pre\u00e7i\u00f4xi de propi\u00eat\u00e6 de g\u00eaxe, conv\u00e9nti e \u00f6t\u00f6i, decix\u00f3n ch'a sai\u00e2 repigi\u00e2 into 1811 da-o gov\u00e8rno napoli\u00f2nico, disp\u00f3nendo a sopresci\u00f3n de confrat\u00e8rnite, che sai\u00e0n d\u00f3nca un\u00eee a-e g\u00eaxe parochi\u00e2li. Pe de ci\u00f9, e l\u00e9zze napoli\u00f2niche vi\u00eati\u00e0n e confrat\u00e8rnite dedic\u00e6 a-o Sant\u00ecscimo Sacram\u00e9nto, predisp\u00f3nendo a conf\u00ecsca do s\u00f2 patrim\u00f2nio.\n'Na testimoni\u00e0nsa de l\u2019\u00e9poca napoli\u00f2nica.\nTestimoni\u00e0nsa dir\u00e8tta do XIX s\u00e9colo a l'\u00e9 qu\u00e9lla do dugan\u00ea Jacques Boucher, ch'o sogiorni\u00e2 tra-o 1805 e o 1808 a Z\u00eana, scriv\u00e9ndo v\u00e0rie l\u00e9tere a-a pr\u00f2pia fam\u00ecggia inte qu\u00e6 o descr\u00eevi\u00e2 a \u00e7it\u00e6, o s\u00f2 folcl\u00f4re, e s\u00f2 tradi\u00e7io\u00ecn e a v\u00ectta de t\u00f9tti i gi\u00f3rni. T\u00e0nti sai\u00e0n i riferim\u00e9nti a-a religiozit\u00e6 di zen\u00e9ixi, defin\u00eea a s\u00f2 av\u00eeso particol\u00e2, da qu\u00e6 o sai\u00e2 sorviat\u00f9tto colp\u00eeo da-e procescio\u00ecn de Caz\u00e0sse:\n\u00abChe p\u00e0ize ece\u00e7ion\u00e2le o l'\u00e9 qu\u00e9sto! - o scriv\u00e9iva in \u00e8staxi a-o po\u00e6 a-i 7 de M\u00e0zzo do 1806 - Mi \u00f2 ap\u00e9nn-a v\u00ecsto a procesci\u00f3n de \"cosacies\" [\u2026] che in zen\u00e9ize o se pronon\u00e7ia \"cosaches\", s\u00f2n \u00f2mmi de \u00f2gni condi\u00e7i\u00f3n rion\u00eei in confrat\u00e8rnita. P\u00f2rtan 'n mant\u00e9llo co-in cap\u00f9sso, con do\u00ee pert\u00fbxi pe-i \u00e9uggi, ch\u2019o ghe cr\u00eauve t\u00f9tta a t\u00e9sta\u00bb.\nL\u00ea p\u00f6i o scr\u00eeve che i penit\u00e9nti \u00abportan de cr\u00f4xe cosc\u00ec l\u00f3nghe e cosc\u00ec pez\u00e0nti che, pe \u00ease mantegn\u00fbe dr\u00eete, d\u00eavan \u00ease tegn\u00fbe in equil\u00ecbrio, con l'agi\u00f9tto de 'na \u00e7\u00e9nta speci\u00e2le \u00f2 de 'n sup\u00f2rto sc\u00ecmile a qu\u00e9llo d\u00eauvi\u00f2u da-i p\u00f2rtaband\u00eaa. I ci\u00f9 f\u00f2rti e alen\u00e6 tra qu\u00e9sti \"cristez\u00e0nti\" ri\u00eascian adreit\u00fba a conp\u00ee straorden\u00e2ie acroba\u00e7\u00eee, con c\u00f3rse, ferm\u00e2te inprov\u00eezi, g\u00eeav\u00f2tte inprov\u00eeze e sc\u00ecnn-a di p\u00e0ssi de b\u00e0llo: \u00f2gni t\u00e0nto, prez\u00e9npio, sost\u00e9gnan a cr\u00f4xe, arenb\u00e0ndola in sci\u00e2 p\u00e0nsa, co-\u00eena m\u00e0n s\u00f4la, de l\u00f3ngo tegn\u00ecndola in equil\u00ecbrio, c\u00f3mme fai\u00e9iva 'n equilibr\u00ecsta ch'o tegn\u00ecsse in sci\u00e2 p\u00f3nta do n\u00e2zo a ci\u00f9mma de 'n pav\u00f3n\u00bb.\nO XIX s\u00e9colo.\nA legisla\u00e7i\u00f3n itali\u00e0nn-a a sai\u00e2 contr\u00e2ia sc\u00ecnn-a da-a s\u00f2 crea\u00e7i\u00f3n a-e confrat\u00e8rnite v\u00ecste c\u00f3mme institu\u00e7i\u00f3n, def\u00e6ti inte sto per\u00eeodo chi no sai\u00e0n conscider\u00e6 c\u00f3mme posc\u00ecbili \u00e9nti religi\u00f4xi, escl\u00f9dendo qu\u00e9lle s\u00e9nsa 'n patrim\u00f2nio imobili\u00e2re asc\u00ec. A l\u00e9zze n. 753 di 3 d\u2019Ag\u00f3sto do 1862 a distingo\u00e9iva e confrat\u00e8rnite che \u00e0ivan 'n c\u00f3mme \u00f2biet\u00eevo qu\u00e9llo de f\u00e2 benefic\u00e9nsa da qu\u00e9lle da-a s\u00f4la fon\u00e7i\u00f3n religi\u00f4za, co-e pr\u00ecmme che \u00eaan sotop\u00f2ste a 'n dir\u00e8tto contr\u00f2llo de l'aotorit\u00e6 stat\u00e2le. A sucesc\u00eeva l\u00e9zze n. 3848 di 15 d\u2019Ag\u00f3sto do 1867 a sopr\u00ecm\u00e9iva i \u00e9nti eclezi\u00e0stichi, ma resparmi\u00e0ndo e confrat\u00e8rnite conscider\u00e6 c\u00f3mme \u00f2pere p\u00eee, e d\u00f3nca a-e asocia\u00e7io\u00ecn l\u00e0iche. A l\u00e9zze n. 6972 di 17 de L\u00f9ggio do 1890, d\u00eeta l\u00e9zze Crispi, a disp\u00f3n\u00e9iva a conf\u00ecsca a t\u00f9tte e confrat\u00e8rnite, con s\u00f4la fon\u00e7i\u00f3n religi\u00f4za, de t\u00f9tti i b\u00eani che produx\u00e9ivan rich\u00e9ssa, lasci\u00e0ndoghe s\u00f4lo i \u00f6t\u00f6i e-e g\u00eaxe, soprim\u00e9ndo i of\u00ec\u00e7i de benefic\u00e9nsa e a congrega\u00e7i\u00f3n de cait\u00e6. A circol\u00e2re n. 43 do 1899 de l'of\u00ec\u00e7io da R\u00eagia Prefet\u00fba de Z\u00eana a l\u2019inp\u00f3n\u00e9iva a-e Caz\u00e0sse l'\u00f2bligo de red\u00ecgge di bil\u00e0nci consunt\u00eevi e prevent\u00eevi. Co-o per\u00eeodo fasc\u00ecsta, \u00f2rm\u00e2i into XX s\u00e9colo, comensi\u00e2 a cangi\u00e2 a discipl\u00ecnn-a giur\u00ecdica de confrat\u00e8rnite, a-e qu\u00e6 sai\u00e2 riconosci\u00fba, da-o decr\u00e9tto n. 1276 di 28 de Z\u00f9gno do 1934, a personalit\u00e6 giur\u00ecdica.\nInta seg\u00f3nda meit\u00e6 do XIX s\u00e9colo progrescivam\u00e9nte spari\u00e2 a pr\u00e0tica da flagela\u00e7i\u00f3n, co-e \u00f9rtime pr\u00e0tiche a qu\u00e9sta ligh\u00e6 che fini\u00e0n inta pr\u00ecmma meit\u00e6 do N\u00eauve\u00e7\u00e9nto. Ma anc\u00f3n a-a giorn\u00e2 d\u2019ancheu r\u00e8stan de tr\u00e0cce de l'ant\u00eega pr\u00e0tica inte l'\u00f2cax\u00f3n de d\u00f6tr\u00e6 manifesta\u00e7io\u00ecn, c\u00f3mme pi-\u00e2 procesci\u00f3n do Z\u00e9uggia S\u00e0nto de Tascereu.\nA-i gi\u00f3rni n\u00f2stri.\nCosc\u00ec c\u00f3mme e \u00e2tre \u00f2rganiza\u00e7io\u00ecn religi\u00f4ze, e confrat\u00e8rnite l\u00ecguri vivi\u00e0n in per\u00eeodo de f\u00f2rte dificolt\u00e6 into d\u00f2ppo go\u00e6ra, qu\u00e0nde t\u00e0nte dovi\u00e0n ces\u00e2 a s\u00f2 ativit\u00e6. A \u00f2gni m\u00f2ddo o ferv\u00f4 e l\u2019areg\u00f2rdo de ant\u00eeghe tradi\u00e7io\u00ecn o l\u2019\u00e9 rest\u00f2u in t\u00e9sta a t\u00e0nti, i qu\u00e6 riarvi\u00e0n v\u00e0rie confrat\u00e8rnite con l'agi\u00f9tto de p\u00f6chi cred\u00e9nti, e ri\u00eascian a d\u00e2 n\u00eauva v\u00ectta a qu\u00e9ste \u00f2rganiza\u00e7io\u00ecn, co-o ragrup\u00e2 t\u00f3rna i fed\u00eali e con l\u2019arv\u00ee t\u00f3rna i \u00f6t\u00f6i. De sp\u00e9sso e confrat\u00e8rnite treuvi\u00e0n l'agi\u00f9tto di confr\u00e6 aparten\u00e9nti a \u00e2tre Caz\u00e0sse, pe ri\u00easc\u00ee a mantegn\u00ee v\u00eeve e tradi\u00e7io\u00ecn. A-a giorn\u00e2 d\u2019ancheu gh'\u00e8 anc\u00f3n t\u00e0nte confrat\u00e8rnite at\u00eeve e a tradi\u00e7i\u00f3n de port\u00e2 i Cr\u00ecsti a no l'\u00e9 scent\u00e2, scib\u00e9n che manc\u00e0n de sufic\u00e9nti n\u00eauve l\u00eave. Pe ri\u00easc\u00ee a mantegn\u00ee v\u00eeve e tradi\u00e7io\u00ecn de t\u00f9tti \u00f6t\u00f6i, i porto\u00e9i da Cr\u00ecsti de sp\u00e9sso f\u00e0n \"squ\u00e0ddra\", e se m\u00e9tan ins\u00e9mme in \u00f2cax\u00f3n de-e procescio\u00ecn pe f\u00e2 parte\u00e7ip\u00e2 i croxef\u00ecssi de t\u00f9tte e confrat\u00e8rnite che \u00e2trim\u00e9nti sai\u00e9ivan rest\u00e6 sar\u00e6 pe manc\u00e0nsa de m\u00e9nbri.\nInto 1939 l\u2019\u00e9 st\u00e6to \u00f2rganiz\u00f2u 'na gr\u00e0nde m\u00f3stra de Caz\u00e0sse inta G\u00eaxa de Sant'Agost\u00ecn, ch'a l\u2019\u00e0 perm\u00ecsso de f\u00e2 v\u00e9dde t\u00e0nte ant\u00eeghe r\u00f6be e de f\u00e2 n\u00e0sce de l'inter\u00e8sse in sce sto movim\u00e9nto chi, co-o prin\u00e7ipi\u00e2 a realiz\u00e2 a pr\u00ecmma bibliograf\u00eea dedic\u00e2 a l\u00f4. Pe l'\u00f2cax\u00f3n l\u2019\u00e9 st\u00e6to \u00f2rganiz\u00f2u 'n pr\u00ecmmo inc\u00f3ntro tra i prio\u00ee de d\u00f6tr\u00e6 confrat\u00e8rnite co-o f\u00ecn de cre\u00e2 'n s\u00f4viaorgan\u00ecsmo a liv\u00e9llo diocez\u00e0n pe cordin\u00e2 l'ativit\u00e6 de s\u00f2 congrega\u00e7io\u00ecn. Ma s\u2019\u00e9 ariv\u00e6 a 'n ac\u00f2rdo s\u00f4lo into 1946, qu\u00e0nde a-i 10 de M\u00e0rso inte l'\u00f6t\u00f6io de \u00c0nime, in str\u00e0dda de S\u00e0n Vin\u00e7\u00e9nso, se s\u00f3n rion\u00eee 'na trent\u00e9nn-a de raprezent\u00e0nti de confrat\u00e8rnite da di\u00f2cexi de Z\u00eana \"a-i qu\u00e6 l\u2019\u00e9 st\u00e6to domand\u00f2u o c\u00f3npito de rion\u00ee in federa\u00e7i\u00f3n t\u00f9tte e Confrat\u00e8rnite\". Inte sta rioni\u00f3n chi l\u2019\u00e9 st\u00e6to disc\u00f9sso v\u00e0rri argom\u00e9nti, c\u00f3mme o rest\u00e0oro di \u00f6t\u00f6i danez\u00e6 da-a go\u00e6ra, a crea\u00e7i\u00f3n de 'n comit\u00e2to con car\u00e0tere giur\u00ecdico d\u00e6to da l'aotorit\u00e6 eclezi\u00e0stica, o d\u00eauvi\u00e2 a st\u00e0npa pe prom\u00eauve a s\u00f2 ativit\u00e6 e comens\u00e2 \u2018n cam\u00ecn com\u00f9n pe ariv\u00e2 a-a crea\u00e7i\u00f3n de \u2019n Stat\u00fbto \u00f9nico, d\u00f3nde per\u00f2 conserv\u00e2van ab\u00e0sta aotonom\u00eea da mantegn\u00ee e pr\u00f2pie tradi\u00e7io\u00ecn e prerogat\u00eeve. In particol\u00e2, o mand\u00e2to o l\u2019\u00e9 st\u00e6to d\u00e6to a-o R\u00eeco Bodo\u00e0n c\u00f3mme prescid\u00e9nte, a-o Gi\u00f6x\u00e8ppe Cazar\u00eato c\u00f3mme segret\u00e2io e, c\u00f3mme consulto\u00ee, o Gi\u00e0como Canev\u00e9llo, o Gi\u00f6x\u00e8ppe Caren\u00eeni e o Gi\u00e0como Par\u00f6di; dom\u00e0ndando pe de ci\u00f9 a-a G\u00eaxa de dezign\u00e2 pr\u00e6 Lo\u00eegi Par\u00f6di c\u00f3mme ascist\u00e9nte de confrat\u00e8rnite. D\u00f2ppo v\u00e0rie rionio\u00ecn l\u00e9 st\u00e6to d\u00f3nca cre\u00f2u a Cons\u00f9lta Diocez\u00e0nn-a Confrat\u00e8rnite Z\u00eana, co-o nomin\u00e2 di deleg\u00e6 de z\u00f6na p\u2019asc\u00ecste e confrat\u00e8rnite, co-o cordin\u00e2 e ativit\u00e6 comu\u00ecn c\u00f3mme a prez\u00e9nsa a-a \u00e7eim\u00f2nia de insediam\u00e9nto do n\u00eauvo Ar\u00e7iv\u00e9scovo o a-a procesci\u00f3n do Corpusd\u00f2mini.\nInte sti \u00e0nni chi l\u2019\u00e9 st\u00e6to \u00f2rganiz\u00f2u v\u00e0rri ev\u00e9nti, a-i qu\u00e6 \u00e0n parte\u00e7ip\u00f2u 24 confrat\u00e8rnite da \u00e7it\u00e6 de Z\u00eana e 143 do terit\u00f6io de t\u00f9tta a di\u00f2cexi do capol\u00eaugo, co-\u00eena m\u00e9dia de 200 inscr\u00eeti pe \u00f2gni confrat\u00e8rnita. Pe de ci\u00f9, into 1957 l\u2019\u00e9 st\u00e6to \u00f2rganiz\u00f2u o pr\u00ecmmo gr\u00e0nde rad\u00f9n de Caz\u00e0sse.\nRadu\u00ecn de confrat\u00e8rnite.\nE confrat\u00e8rnite se \u00f2rganizan pe f\u00e2 \u00f2gni \u00e0nno 'n pelegrin\u00e0ggio de pregh\u00eaa, ch\u2019o peu coinc\u00ecdde asc\u00ec co-o cosc\u00ec d\u00eeto rad\u00f9n na\u00e7ion\u00e2le de confrat\u00e8rnite, d\u00e6to che l'\u00e9 posc\u00ecbile ch\u00f2-u rad\u00f9n de Caz\u00e0sse o coinc\u00ecdde pe c\u00f3ntra con qu\u00e9llo \u00f2rganiz\u00f3u da-a regi\u00f3n eclezi\u00e0stica Lig\u00f9ria. Pe de ci\u00f9, t\u00f9tte e di\u00f2cexi \u00f2rganizan o pr\u00f2pio rad\u00f9n asc\u00ec, de sp\u00e9sso f\u00e6to in p\u00f2sti desp\u00e6gi, inta s\u00eade de v\u00e0rie confrat\u00e8rnite da di\u00f2cexi, ma in \u00e2tri c\u00e2xi \u00f2rganiz\u00f3u t\u00f9tti i \u00e0nni into m\u00e6ximo p\u00f2sto. A prop\u00f2sta e l'\u00f2rganiza\u00e7i\u00f3n di radu\u00ecn o l'\u00e9 'n c\u00f3npito do Prior\u00e2to L\u00ecgure de Confrat\u00e8rnite, asocia\u00e7i\u00f3n ch'a se \u00f2cup\u00e2 de rion\u00ee e cordin\u00e2 i v\u00e0rri prior\u00e2ti de s\u00e9nplici di\u00f2cexi l\u00ecguri.\nDa-a pr\u00ecmma edi\u00e7i\u00f3n do 1957 se s\u00f2n av\u00fbi di radu\u00ecn de confrat\u00e8rnite a:\nL\u2019\u00f2rganiza\u00e7i\u00f3n de confrat\u00e8rnite.\nE Caz\u00e0sse, cosc\u00ec c\u00f3mme e \u00e2tre confrat\u00e8rnite da G\u00eaxa cat\u00f2lica, s\u00f2n de \u00f2rganiza\u00e7io\u00ecn ger\u00e0rchiche sotop\u00f2ste a-o dir\u00e8tto contr\u00f2llo do v\u00e9scovo da di\u00f2cexi d\u2019aparten\u00e9nsa. T\u00f9tte e confrat\u00e8rnite \u00e0n in sacerd\u00f6te co-a fon\u00e7i\u00f3n de go\u00ecdda spirito\u00e2le, \u00f3ltre che de intermedi\u00e2io tra a comunit\u00e6 parochi\u00e2le e a confrat\u00e8rnita m\u00e6xima, and\u00e0ndo apr\u00eauvo a-i s\u00f2 r\u00eeti e parte\u00e7ip\u00e0ndo a-e rionio\u00ecn. De s\u00f2lito a confrat\u00e8rnita a l'\u00e0 a s\u00f2 s\u00eade inte 'n \u00f6t\u00f6io da l\u00ea gest\u00eea, \u00f2 s\u00e6 'na g\u00eaxa dipend\u00e9nte da-a par\u00f2chia dond\u2019a l'\u00e9 scito\u00e2 e dr\u00e9nto a-a qu\u00e6 s\u00f2n celebr\u00e6 e fon\u00e7io\u00ecn religi\u00f4ze. L'\u00f2rganiza\u00e7io\u00ecn int\u00e8rna da confrat\u00e8rnita a l'\u00e9 gest\u00eea da 'n cons\u00e9ggio ch'o v\u00e9n el\u00e8tto in m\u00f2ddo democr\u00e0tico da t\u00f9tti i m\u00e9nbri con dir\u00ectto de v\u00f4to e ch'o l'\u00e9 generalm\u00e9nte form\u00f2u da:\nInto c\u00e2xo de viola\u00e7io\u00ecn \u00f2 de manc\u00e0nse da p\u00e0rte do Cons\u00e9ggio, o v\u00e9scovo o peu dec\u00ecdde a s\u00f2 discre\u00e7i\u00f3n de \u00fbz\u00e2 e s\u00f2 prerogat\u00eeve pe predisp\u00f3nn-e o comisariam\u00e9nto da confrat\u00e8rnita, met\u00e9ndo a c\u00e0ppo de qu\u00e9sta \u2019na pers\u00f3nn-a de s\u00f2 fid\u00f9ccia a-aministr\u00e2 e control\u00e2 e ativit\u00e6 religi\u00f4ze e burocr\u00e0tiche da m\u00e6xima confrat\u00e8rnita.\nI confr\u00e6 s\u00f2n t\u00f9tti p\u00e6gi e gh'\u00e0n p\u00e6gio dir\u00ectto de par\u00f2lla inte asenbl\u00eae ma, inte procescio\u00ecn, l'\u00f3rdine de poxi\u00e7ionam\u00e9nto o l'\u00e9 b\u00e9n b\u00e9n predefin\u00eeo: dav\u00e0nti a t\u00f9tti dovi\u00e0 st\u00e2ghe chi port\u00e2 e ins\u00e9gne, c\u00f3mme band\u00eae e confalo\u00ecn, d\u00f2ppo ghe sai\u00e0 i ci\u00f9 z\u00f3veni e p\u00f6i t\u00f9tti i \u00e2tri confr\u00e6, in \u00f3rdine d\u2019et\u00e6. Apr\u00eauvo vegni\u00e0n i elem\u00e9nti centr\u00e2li da procesci\u00f3n, \u00f2 s\u00e6 i Cr\u00ecsti, preced\u00fbi da-i stramu\u00e9i e sego\u00eei da-i porto\u00e9i e, in sci\u00e2 f\u00ecn, t\u00f9tti i m\u00e9nbri do cons\u00e9ggio da Caz\u00e0ssa scinn-a-o Pri\u00f4, ch\u2019o p\u00f2rta a M\u00e0ssa Pastor\u00e2le co-\u00ea ins\u00e9gne do titol\u00e2re de l'\u00d6t\u00f6io e da Confrat\u00e8rnita.\nA pr\u00e0tica e a vesti\u00e7i\u00f3n.\nE pers\u00f3nn-e che v\u00eauan f\u00e2 p\u00e0rte de 'na confrat\u00e8rnita d\u00eavan sego\u00ee pr\u00ecmma 'n per\u00eeodo de pr\u00e0tica ch'o d\u00fba p\u00f2-u ci\u00f9 'n \u00e0nno e into qu\u00e6, sego\u00eeo da-o M\u00e9istro di Prin\u00e7ipi\u00e0nti, l\u2019aprend\u00ecsta o d\u00eave parte\u00e7ip\u00e2 a-e ativit\u00e6 da Caz\u00e0ssa e a 'n cam\u00ecn de catech\u00eeximo, per\u00eeodo a-o t\u00e8rmine do qu\u00e6 o l'\u00f2tegne 'n \"nulla osta\" do M\u00e9istro. D\u00f2ppo 'na particol\u00e2 \u00e7eim\u00f2nia inta qu\u00e6 ghe v\u00e9n consegn\u00e2 a C\u00e0ppa bened\u00e9tta da-o sacerd\u00f6te l'aprend\u00ecsta o l'intra inta confrat\u00e8rnita. D\u00f2ppo a vesti\u00e7i\u00f3n o n\u00eauvo confr\u00e6 o l'avi\u00e2 'na p\u00e0rte at\u00eeva inta confrat\u00e8rnita, con l\u2019av\u00e9i o dir\u00ectto de v\u00f4to e de po\u00e9i \u00ease vot\u00f2u l\u00ea asc\u00ec, \u00f3ltre che qu\u00e9llo de port\u00e2 e ins\u00e9gne da confrat\u00e8rnita, partecip\u00e0ndo a-e fon\u00e7io\u00ecn religi\u00f4ze da-o pr\u00f2pio p\u00f2sto do scr\u00e0nno do c\u00f6ro.\nDiv\u00eeza.\nL'abiliam\u00e9nto de 'n confr\u00e6 inte fon\u00e7io\u00ecn religi\u00f4ze e inte procescio\u00ecn o l'\u00e9 costito\u00eeo da v\u00e0rri vest\u00ee carater\u00ecstici: a c\u00e0ppa e o cord\u00f3n s\u00f2n qu\u00e9lli fondament\u00e2li m\u00e9ntre, in sci\u00e2 b\u00e2ze de l'\u00f2cax\u00f3n, o porta o tabar\u00ecn e a b\u00f9ffa asc\u00ec. S\u00f2-u confr\u00e6 o l'\u00e9 asc\u00ec 'n cristez\u00e0nte o m\u00e9ti\u00e2 o cosc\u00ec d\u00eeto cr\u00f2cco, co-a b\u00f9ffa ch'a peu \u00ease d\u00eauvi\u00e2 c\u00f3mme 'n cap\u00e9llo co-o qu\u00e6 apogi\u00e2 a cr\u00f4xe a-a t\u00e9sta.\nC\u00e0ppa.\nO vesti\u00e2io di confr\u00e6 o l'\u00e9 conp\u00f2sto prin\u00e7ipalm\u00e9nte da-a c\u00e0ppa, \u00f2 s\u00e6 'na t\u00f9nica che da-e sp\u00e0lle a l'ar\u00eeva sc\u00ecn sott\u2019a-e zen\u00f3gge. E ci\u00f9 ant\u00eeghe Confrat\u00e8rnite, che discend\u00e9ivan da-i movim\u00e9nti di Disciplin\u00e0nti, se p\u00eauan dist\u00ecngoe da-a prez\u00e9nsa de 'n'avert\u00fba da c\u00e0ppa in sci\u00e2 sch\u00e9nn-a, d\u00eauvi\u00e2 pi-\u00e2 pr\u00e0tica de l'aoto-flagela\u00e7i\u00f3n, pr\u00e0tica de penit\u00e9nsa da qu\u00e6 o s'\u00e8 p\u00e8rso l'\u00fbzo a-a f\u00ecn do XVIII s\u00e9colo. In g\u00eeo a-a v\u00ectta gh\u2019\u00e9 lig\u00f2u 'n cord\u00f3n, \u00f2 c\u00ecngolo, pe ser\u00e2 a c\u00e0ppa. Pe de ci\u00f9, a c\u00e0ppa a perm\u00e9tte de dist\u00ecngoe e confrat\u00e8rnite in b\u00e2ze a-o c\u00f4, desp\u00e6gio a seg\u00f3nda de l'\u00f2r\u00ecgine:\nTabar\u00ecn.\nO tabar\u00ecn o l'\u00e9 o c\u00f9rto mant\u00e9llo ch'o cr\u00eauve e sp\u00e0lle di confr\u00e6, r\u00eccam\u00e9nte color\u00f2u e recam\u00f2u. A s\u00f2 inport\u00e0nsa a l'\u00e9 dov\u00fba a-o f\u00e6to ch'o perm\u00e8tte de dist\u00ecngoe diretam\u00e9nte a gerarch\u00eea inta confrat\u00e8rnita, prezent\u00e0ndo de sp\u00e9sso de str\u00ecsce recam\u00e6 in tesci\u00fbo indo\u00f2u \u00f2 argent\u00f2u in rili\u00eavo che, se s\u00f2n d\u00f3gge, raprezentan a poxi\u00e7i\u00f3n de com\u00e0ndo, d\u00f3nca qu\u00e9lla do Pri\u00f4. Inte sto c\u00e2xo chi o tabar\u00ecn do Pri\u00f4 o peu prezent\u00e2 'n inpr\u00f3nta asc\u00ec, \u00f2 s\u00e6 'n medagi\u00f3n \u00f2 'n rec\u00e0mmo particol\u00e2.\nB\u00f9ffa.\nA b\u00f9ffa a l'\u00e9 o carater\u00ecstico cap\u00f9sso triangol\u00e2re e apis\u00fbo con do\u00ee pert\u00fbxi pe-i \u00e9uggi che into pas\u00f2u o vegn\u00eeva cal\u00f2u in sci\u00e2 t\u00e9sta pe-e procescio\u00ecn de penit\u00e9nsa e che, a-a giorn\u00e2 d\u2019ancheu, o l'\u00e9 de r\u00e6o port\u00f2u, ma ciuf\u00eeto arecug\u00e9ito in sc\u00ea sp\u00e0lle. A s\u00f2 fon\u00e7i\u00f3n a l'\u00eaa qu\u00e9lla de garant\u00ee l'anonim\u00e2to a chi o f\u00e2va di \u00e0tti de divo\u00e7i\u00f3n ma ancheu o l'\u00e9 d\u00eauvi\u00f2u s\u00f4lo inte procescio\u00ecn da Setem\u00e0nn-a S\u00e0nta da-e Confrat\u00e8rnite di N\u00e9igri de l'\u00d2ra\u00e7i\u00f3n e da M\u00f2rte e da-i \u00d6t\u00f6i di Disciplin\u00e0nti asc\u00ec.\nCr\u00f2cco.\nO port\u00f2u o porta 'na speci\u00e2le inbragat\u00fba de ch\u00eauio d\u00eeta cr\u00f2cco, f\u00e6ta a m\u00e0n da v\u00eagi do mest\u00ea \u00f2rm\u00e2i qu\u00e6xi spar\u00eei e ch'a l'\u00e9 form\u00e2 da tr\u00e6 str\u00ecsce de ch\u00eauio che se v\u00e0n a-atac\u00e2 a de bert\u00e8lle che t\u00eagnan o corez\u00ecn. In sce ste \"bert\u00e8lle\" chi gh\u2019\u00e9 atac\u00f2u'n g\u00f2tto f\u00e6to in f\u00e6ro \u00f2 in \u00e2s\u00e2 e fodr\u00f2u co-o ch\u00eauio d\u00f3nde de s\u00f2lito gh\u2019\u00e9 m\u00ecsso 'n t\u00f2cco de g\u00f3mma p\u2019evit\u00e2 ch\u00f2-u p\u00e8rno inferi\u00f4 do Croxef\u00ecsso, ch\u2019o ghe va dr\u00e9nto, o sc\u00f9gge v\u00eea. Pe garant\u00ee l'elasticit\u00e6 do ch\u00eauio into per\u00eeodo invern\u00e2le asc\u00ec, qu\u00e0nde a \u00f2gni m\u00f2ddo e procescio\u00ecn s\u00f2n de m\u00eano, o cr\u00f2cco o v\u00eagne d\u00f3nca ricov\u00e8rto con \u00eauio d'am\u00e0ndoa \u00f2 con do gr\u00e0sso de f\u00f6ca ci\u00f9 \u00f2 m\u00eano 'na setem\u00e0nn-a pr\u00ecmma da procesci\u00f3n, de m\u00f2ddo ch\u2019o v\u00e9n do t\u00f9tto sciorb\u00eeo. O p\u00e9izo de 'n cr\u00f2cco o l'\u00e9 de 4-5 ch\u00eclli e de sp\u00e9sso i porto\u00e9i atacan a-o s\u00f2 'n ins\u00e9gna religi\u00f4za, 'na medag\u00e9tta, in gex\u00f9 \u00f2 'na cosc\u00ec d\u00eeta r\u00e8sta, \u00f2 s\u00e6 'na colan\u00ecnn-a de nis\u00eaue ch'a s\u00e9gge st\u00e6ta ben\u00e9ita.\nCristez\u00e0nti.\nI cristez\u00e0nti s\u00f2n i confr\u00e6 che gh'\u00e0n o c\u00f3npito de port\u00e2 i croxef\u00ecssi de confrat\u00e8rnite, comunem\u00e9nte d\u00eeti Cr\u00ecsti, inte procescio\u00ecn e, inti \u00e2tri mom\u00e9nti, de mostr\u00e2 a-i ci\u00f9 z\u00f3veni t\u00f9tte e t\u00e9niche di porto\u00e9i. In particol\u00e2 i cristez\u00e0nti p\u00eauan \u00ease de d\u00f4e tipolog\u00eee, \u00f2 s\u00e6 o stramu\u00f2u (plur\u00e2le \u201cstramu\u00e9i\u201d, italianiz\u00f2u de sp\u00e9sso in \"stramui\") e o port\u00f2u. Pe t\u00f9tto o cam\u00ecn da procesci\u00f3n i cristez\u00e0nti p\u00f2rtan i Cr\u00ecsti da confrat\u00e8rnita in equil\u00ecbrio, co-o m\u00e9tise inte l'\u00f3rdine procescion\u00e2le s\u00f9bito d\u00f2ppo e ins\u00e9gne e in sce d\u00f4e f\u00eclle. I stramu\u00e9i se m\u00e9tan pe c\u00f3ntra s\u00f9bito der\u00ea a-i Cr\u00ecsti ma, d\u00e6to l'inp\u00e9gno e o cordinam\u00e9nto neces\u00e2io a port\u00e2 di croxef\u00ecssi, l'\u00e9 posc\u00ecbile che i cristez\u00e0nti s\u00e9gian m\u00ecssi in m\u00f2ddo qu\u00e6xi dizordin\u00f2u.\nI Cr\u00ecsti s\u00f2n de s\u00f2lito clasific\u00e6 a seg\u00f3nda do s\u00f2 p\u00e9izo, ch\u2019o no l'\u00e9 de l\u00f3ngo seg\u00fbo, e a-e dimenscio\u00ecn:\nA-a giorn\u00e2 d\u2019ancheu o Cr\u00ecsto ci\u00f9 pez\u00e0nte anc\u00f3n in ativit\u00e6 o l'\u00e9 o m\u00f6o da R\u00fba de Cam\u00f3ggi (conosci\u00fbo c\u00f3mme o Mign\u00e0nego asc\u00ec), co-in p\u00e9izo stim\u00f2u de ci\u00f9 de 180 ch\u00eclli. Pe mantegn\u00ee e megio\u00e2 e s\u00f2 capa\u00e7it\u00e6 de cristez\u00e0nte, i confr\u00e6 se rion\u00ecscian into c\u00f3rso de l'\u00e0nno inti \u00f6t\u00f6i pe prov\u00e2 a-o m\u00e0nco unn-a \u00f2 ci\u00f9 v\u00f2tte a-a setem\u00e0nn-a a port\u00e2 i Cr\u00ecsti. A f\u00f2rsa do cristez\u00e0nte a no b\u00e0sta da s\u00f4la, es\u00e9ndo asc\u00ec neces\u00e2ia 'na gr\u00e0nde capa\u00e7it\u00e6 d\u2019equil\u00ecbrio, 'na b\u00f3nn-a t\u00e9nica e t\u00e0nto sp\u00ecrito de devo\u00e7i\u00f3n e sacrif\u00ec\u00e7io, fortem\u00e9nte infloens\u00f2u da-a f\u00eade d\u2019\u00f2gnid\u00f9n, \u00f3ltre che da-a pasci\u00f3n ch'a l'\u00e0 sponci\u00f2u un a inpegn\u00e2se p\u2019\u00ease 'n cristez\u00e0nte. A cari\u00eara de 'n port\u00f2u da Cr\u00ecsti a com\u00e9nsa de s\u00f2lito in et\u00e6 adolescensi\u00e2le, ci\u00f9 \u00f2 m\u00eano a 15 \u00e0nni ma de v\u00f2tte pr\u00ecmma asc\u00ec, e a finisce s\u00f4lo qu\u00e0nde con l'et\u00e6 e o vegn\u00ee m\u00eano de f\u00f2rse no se ri\u00easce ci\u00f9 a port\u00e2 o Cr\u00ecsto. A \u00f2gni m\u00f2ddo i confr\u00e6 ci\u00f9 v\u00eagi cont\u00ecnoan a sego\u00ee e procescio\u00ecn e a v\u00ectta da confrat\u00e8rnita, t\u00e0nto che gh'\u00e8 di cristez\u00e0nti con ci\u00f9 de 70 \u00e0nni.\nDe st\u00e6 se gh\u2019\u00e0 o svolgim\u00e9nto de 'n int\u00e9nsa stagi\u00f3n de procescio\u00ecn religi\u00f4ze a-e qu\u00e6 i cristez\u00e0nti partecipan, a-o m\u00e0nco unn-a pe setem\u00e0nn-a ma de v\u00f2tte d\u00f4e o ci\u00f9 a-o gi\u00f3rno. Tra e v\u00e0rie festivit\u00e6 ghe n'\u00e8 de qu\u00e9lle particolarm\u00e9nte sent\u00eee e con magi\u00f4 parte\u00e7ipa\u00e7i\u00f3n, sorviat\u00f9tto in \u00f2cax\u00f3n di radu\u00ecn diocez\u00e9n e na\u00e7ion\u00e2li, ma pe qu\u00e9lli mondi\u00e2li asc\u00ec. Qu\u00e9sti s\u00f2n \u00f2rganiz\u00e6 co-i t\u00e0nti emigr\u00e0nti l\u00ecguri che se tr\u00eauvan in Argent\u00ecnn-a, d\u00f3nde \u00e0n cre\u00f2u de confrat\u00e8rnite e di \u00f6t\u00f6i che s\u00f2n at\u00eevi anc\u00f3n a-a giorn\u00e2 d\u2019ancheu, pe port\u00e2 av\u00e0nti e tradi\u00e7io\u00ecn di s\u00f2 mesi\u00e2vi.\nO f\u00e6to de port\u00e2 inte procescio\u00ecn i Cr\u00ecsti riv\u00f2lti inder\u00ea o l'\u00e0 a s\u00f2 \u00f2r\u00ecgine da 'n privil\u00eagio conc\u00e8sso da-o p\u00e0ppa P\u00eeo V, ch\u2019o l\u2019\u00e9 p\u00f6i st\u00e6to f\u00e6to s\u00e0nto into 1723. D\u00f2ppo a bat\u00e0ggia de L\u00e9panto, avegn\u00fba a-i 5 d\u2019\u00d6t\u00f4bre do 1571, o p\u00e0ppa o l\u2019\u00e0 conc\u00e8sso def\u00e6ti a-i l\u00ecguri de po\u00e9i \u00ees\u00e2 o croxef\u00ecsso con l'inm\u00e0gine riv\u00f2lta inder\u00ea d\u00e6to che, seg\u00f3ndo a tradi\u00e7i\u00f3n, e cr\u00f4xe m\u00ecsse in sci\u00e2 pr\u00f4a de gal\u00eae zen\u00e9ixi \u00eaan gj\u00e6 v\u00e8rso i equip\u00e0ggi e no in av\u00e0nti pe f\u00e2 sc\u00ec ch\u00f2-u s\u00e2cro l\u00e9gno o no f\u00eese v\u00ecsto da-i infed\u00eali e pe inspir\u00e2 cor\u00e0ggio e inf\u00f3nde f\u00f2rsa a-e tr\u00f9ppe cresti\u00e0nn-e. In realt\u00e6 gh'\u00e8 asc\u00ec 'na rax\u00f3n ci\u00f9 pr\u00e0tica pe qu\u00e9sto \u00f2rientam\u00e9nto: def\u00e6ti, con l'inm\u00e0gine riv\u00f2lta v\u00e8rso o port\u00f2u, l'\u00e9 garant\u00eea 'na m\u00eagio stabilit\u00e6 d\u00e6to ch\u00f2-u p\u00e8izo o l'\u00e9 cosc\u00ec riv\u00f2lto pi-\u00e2 ci\u00f9 p\u00e0rte v\u00e8rso de l\u00ea, agi\u00f9tto particolarm\u00e9nte inport\u00e0nte pe-i Cr\u00ecsti de dimenscio\u00ecn de m\u00eazo e ci\u00f9 gr\u00e9ndi.\nPort\u00f2u.\nO port\u00f2u o l\u2019\u00e9 o confr\u00e6 ch\u2019o l\u2019\u00e0 o c\u00f3npito de port\u00e2 o Cr\u00ecsto da confrat\u00e8rnita inte procescio\u00ecn. O port\u00f2u o p\u00ecggia o Cr\u00ecsto da-o stramu\u00f2u e o-o p\u00f2rta sc\u00ecnn-a qu\u00e0nde o no se s\u00e9nte st\u00e0nco, al\u00f4a o ci\u00e0mma 'n stramu\u00f2u pe po\u00e9i pas\u00e2 o Cr\u00ecsto a 'n \u00e2tro cam\u00e0llo. O l\u2019\u00e9 o mom\u00e9nto ci\u00f9 dif\u00ec\u00e7ile e into m\u00e6ximo t\u00e9npo ci\u00f9 emoscin\u00e0nte qu\u00e0nde gh\u2019\u00e9 o pas\u00e0ggio do Cr\u00ecsto da \u2019n port\u00f2u a l\u2019\u00e2tro e l\u2019\u00e9 interes\u00e0nte v\u00e9dde qu\u00e0nta profescionalit\u00e6 gh\u2019\u00e9 inti cristez\u00e0nti.\nO port\u00f2u o gh\u2019\u00e0 v\u00e0rri m\u00f2ddi de port\u00e2 o Cr\u00ecsto: co-o scist\u00eama norm\u00e2le o v\u00e9n arenb\u00f2u in sce 'na sp\u00e0lla, unn-a \u00f2 l'\u00e2tra a seg\u00f3nda da prefer\u00e9nsa do port\u00f2u e, a seg\u00f3nda de comm\u2019o l'\u00e9 port\u00f2u, se d\u00eexe de t\u00e0ggio, de m\u00eazac\u00f2sta \u00f2 de ci\u00e0tto. I cam\u00e0lli ci\u00f9 br\u00e2vi p\u00f2rtan o Cr\u00ecsto s\u00e9nsa d\u00eauvi\u00e2 e m\u00e0n, pe garant\u00ee 'n m\u00eagio bilanciam\u00e9nto. A proced\u00fba p\u00f2-u c\u00e0ngio do port\u00f2u a l'\u00e9 de l\u00f3ngo a m\u00e6xima: pr\u00ecmma de t\u00f9tto o port\u00f2u o ci\u00e0mma o c\u00e0ngio, ch'o sai\u00e2 p\u00f6i f\u00e6to da-o stramu\u00f2u ch\u2019o p\u00e0ssa o Cr\u00ecsto a-o port\u00f2u de t\u00f9rno, d\u00eauviando generalm\u00e9nte l'espresci\u00f3n \"v\u00eagni\", de v\u00f3tte contr\u00e6ta in \"v\u00e9\" \u00f2 d\u00eauviando a-o s\u00f2 p\u00f2sto a ci\u00f9 ant\u00eega f\u00f3rma \"v\u00eagna\".\nDe v\u00f3tte l\u2019\u00e9 anc\u00f3n pratic\u00e2, scib\u00e9n ch'a s\u00e9gge st\u00e6ta de sp\u00e9sso sconsegi\u00e2 d\u00e6ta a s\u00f2 pericoloxit\u00e6, l'ant\u00eega uz\u00e0nsa de f\u00e2 bal\u00e2 i Cr\u00ecsti a-a f\u00ecn da procesci\u00f3n a-o r\u00ectmo da m\u00fbxica da b\u00e0nda. Sto b\u00e0llo chi, f\u00e6to da-i cristez\u00e0nti ci\u00f9 \u00e0bili de s\u00f2lito co-o Cr\u00ecsto ci\u00f9 gr\u00e0nde da confrat\u00e8rnita ch'a l'\u00e0 \u00f2rganiz\u00f2u a manifesta\u00e7i\u00f3n, o consc\u00ecste into gj\u00e2 in t\u00f3ndo (\u00f2 f\u00e2 a ri\u00f3nda), fax\u00e9ndo bal\u00e2 o croxef\u00ecsso a t\u00e9npo co-a m\u00fbxica e con gr\u00e0nde pr\u00eauva d\u2019abilit\u00e6, f\u00f2rsa e equil\u00ecbrio. Anc\u00f3n ci\u00f9 dif\u00ec\u00e7ile, def\u00e6ti de r\u00e6o pratic\u00f2u, o l'\u00e9 o b\u00e0llo ch'o consc\u00ecste into f\u00e2 gj\u00e2 in sci\u00f4 p\u00f2sto, tegn\u00ecndo o Cr\u00ecsto into cr\u00f2cco co-in movim\u00e9nto d\u00eeto \"\u00e9lica\".\nStramu\u00f2u.\nO stramu\u00f2u pe c\u00f3ntra o porta s\u00f4lo a c\u00e0ppa da confrat\u00e8rnita, lig\u00e2 in v\u00ectta da \u2019n cord\u00f3n ch'o peu av\u00e9i o c\u00f4 da confrat\u00e8rnita \u00f2 qu\u00e9llo do tabar\u00ecn. A-o cord\u00f3n gh\u2019\u00e8 asc\u00ec lig\u00f2u 'n mand\u00ecllo ch'o serve pe sciug\u00e2se e m\u00e0n da-o s\u00fbo, ch\u2019o pori\u00e6 cre\u00e2 di gr\u00f2sci probl\u00eami a-a s\u00e0lda pr\u00e9iza neces\u00e2ia a-o mom\u00e9nto do c\u00e0ngio do port\u00f2u. O stramu\u00f2u o l'agoanta o cosc\u00ec d\u00eeto mantin\u00e9nte, \u00f2 s\u00e6 o m\u00e0nego d'\u00e2s\u00e2 incastr\u00f2u in \u00f2riz\u00f3ntale a-i p\u00ea de l'inm\u00e0gine s\u00e2cra mont\u00e2 in sci\u00e2 cr\u00f4xe, scito\u00f2u ci\u00f9 \u00f2 m\u00eano a 120 cm d'art\u00e9ssa da t\u00e6ra. Into mom\u00e9nto do c\u00e0ngio o stramu\u00f2u o s'avixinn-a a-o port\u00f2u che, quand\u2019o sente ch\u00f2-u Cr\u00ecsto o l'\u00e9 in equil\u00ecbrio, o se sp\u00f2sta de qu\u00e9llo t\u00e0nto ch\u00f2-u stramu\u00f2u o p\u00f2sse agoant\u00e2 co-a s\u00f2 m\u00e0n ci\u00f9 f\u00f2rte o mantinente e con l'\u00e2tra o cosc\u00ec d\u00eeto pes\u00ecn, \u00f2 s\u00e6 a p\u00f3nta inferi\u00f4 do Cr\u00ecsto, tegn\u00ecndo o t\u00f9tto in equil\u00ecbrio scinn-a-o pas\u00e0ggio a-o port\u00f2u suces\u00eevo.\nCristez\u00e0nti d\u2019Argent\u00ecnn-a.\nA tradi\u00e7i\u00f3n di cristez\u00e0nti in Argent\u00ecnn-a, l'\u00f9nico \u00e2tro p\u00f2sto a-o m\u00f3ndo d\u00f3nde l'\u00e9 pratic\u00e2 l\u2019\u00e0rte de port\u00e2 i Cr\u00ecsti in procesci\u00f3n, a ne v\u00e9n da-o XIX s\u00e9colo, qu\u00e0nde l\u2019\u00e9 ariv\u00f2u chi numer\u00f4xi emigr\u00e0nti da-a Lig\u00f9ria, ch\u2019\u00e0n port\u00f2u con l\u00f4, inte n\u00eauve g\u00eaxe costro\u00eee la inte qu\u00e9lli \u00e0nni, e s\u00f2 ant\u00eeghe uz\u00e0nse. E pr\u00ecmme de qu\u00e9ste confrat\u00e8rnite a-o de la do m\u00e2 s\u00f3n st\u00e6te cre\u00e6 a-o prin\u00e7\u00ecpio do XX s\u00e9colo a Bonez\u00e0ire e p\u00f6i a Rosario e a Arroyo Seco, d\u00f4e \u00e7it\u00e6 argent\u00ecnn-e inta prov\u00ecnsa de Santa F\u00e9. I pr\u00ecmmi Cr\u00ecsti de qu\u00e9sto p\u00e0ize s\u00f3n st\u00e6ti in particol\u00e2 qu\u00e9lli da g\u00eaxa da \"Mater Misericordia\u00e6\" do 1870 e qu\u00e9llo da g\u00eaxa de S\u00e0n Gio\u00e2ne Evangel\u00ecsta, a Bonez\u00e0ire.\nInta \u00e7it\u00e6 de Rosario i emigr\u00e0nti l\u00ecguri che se s\u00f3n stabil\u00eei chi \u00e0n dec\u00eezo de ti\u00e2 sci\u00f9 'na g\u00eaxa dedic\u00e2 a-a Mad\u00f2nna da Go\u00e0rdia, costru\u00e7i\u00f3n comensi\u00e2 a-i 22 de Nov\u00e9nbre do 1908. I fed\u00eali de sta par\u00f2chia chi, pe celebr\u00e2 a s\u00f2 divo\u00e7i\u00f3n a M\u00e0ia, \u00e0n dec\u00eezo de contino\u00e2 a tradi\u00e7i\u00f3n di cristez\u00e0nti met\u00e9ndo ins\u00e9mme 'na s\u00e9nplice cr\u00f4xe, s\u00e9nsa i cosc\u00ec d\u00eeti c\u00e0nti, da d\u00eauvi\u00e2 inte procescio\u00ecn e fin\u00eea into 1914. A \u00f2gni m\u00f2ddo, za into 1925, v\u00e9n port\u00f2u da Z\u00eana 'n n\u00eauvo Cr\u00ecsto, b\u00e9n b\u00e9n ci\u00f9 r\u00eccco e elabor\u00f2u do pr\u00ecmmo, decor\u00f2u co-e carater\u00ecstiche p\u00f3nte art\u00ecstiche d\u00eete \"c\u00e0nti\". Inta \u00e7it\u00e6 de Arroyo Seco a confrat\u00e8rnita da g\u00eaxa de l'Ason\u00e7i\u00f3n de M\u00e0ia a l\u2019\u00e0 contino\u00f2u asc\u00ec a tradi\u00e7i\u00f3n di cristez\u00e0nti pe vo\u00e9i di l\u00ecguri chi emigr\u00e6, e into 1920 \u00e0n arm\u00f2u o s\u00f2 croxef\u00ecsso, d\u00eeto o Cr\u00ecsto di Sp\u00eagi. Into L\u00f9ggio do 1948 l\u2019\u00e9 ariv\u00f2u inta g\u00eaxa da Mad\u00f2nna de Montal\u00eagro a Bonez\u00e0ire qu\u00e9llo ch'o l'\u00e9, anc\u00f3n ancheu, o Cr\u00ecsto ci\u00f9 gr\u00e0nde de t\u00f9tta l'Argent\u00ecnn-a, \u00f2 s\u00e6 o Cr\u00ecsto d'arg\u00e9nto, pez\u00e0nte ci\u00f9 \u00f2 m\u00eano 125 ch\u00eclli. A-o prin\u00e7\u00ecpio do 2000 a \u00e7it\u00e6 de Arroyo Seco a l\u2019\u00e0 ri\u00e7evo 'n n\u00eauvo croxef\u00ecsso, ci\u00f9 gr\u00e0nde e decor\u00f2u do v\u00eagio Cr\u00ecsto di Sp\u00eagi, ch\u2019o l'\u00e9 a \u00f2gni m\u00f2ddo un di ci\u00f9 ant\u00eeghi anc\u00f3n exist\u00e9nti. In sci\u00e2 f\u00ecn, into 2004, l\u2019\u00e9 st\u00e6to realiz\u00f2u pi-\u00e2 g\u00eaxa \"Mater Misericordi\u00e6\" qu\u00e9lla ch'a l'\u00e9 l'\u00f9rtima cr\u00f4xe pe \u00f2ua f\u00e6ta in Argent\u00ecnn-a ch'a l'\u00e0 a particolarit\u00e6 de rafigur\u00e2 'n G\u00eaxo Cr\u00ecsto ch\u2019o sta pe mo\u00ee e no za m\u00f2rto c\u00f3mme qu\u00e9lli di \u00e2tri croxef\u00ecssi do p\u00e0ize.\nDa p\u00f6co in sa, inta par\u00f2chia da \"Mad\u00f2nna de Montal\u00eagro\", l'\u00e9 st\u00e6to cre\u00f2u 'n gr\u00f9ppo de cristez\u00e0nti \"juniores\" pe mostr\u00e2 a pr\u00e0tica a-i confr\u00e6 ci\u00f9 z\u00f3veni, dot\u00f2u de 'na cr\u00f4xe de dimenscio\u00ecn e p\u00e9izo ci\u00f9 contegn\u00fbi, ci\u00f9 \u00f2 m\u00eano a meit\u00e6 di \u00e2tri Cr\u00ecsti da g\u00eaxa \"Mater Misericordia\u00e6\", con l\u00e9gno e decora\u00e7io\u00ecn a-e estremit\u00e6 p\u00e6gie a qu\u00e9lle da pr\u00ecmma cr\u00f4xe port\u00e2 in Argent\u00ecnn-a e con l\u2019inm\u00e0gine de Cr\u00ecsto repigi\u00e2 da qu\u00e9lla do croxef\u00ecsso do 2004.\nProdu\u00e7i\u00f3n art\u00ecstica e colt\u00fba.\nDa-o p\u00f3nto de v\u00ecsta da produ\u00e7i\u00f3n art\u00ecstica da l\u00f4 deriv\u00e2, into per\u00eeodo de m\u00e0scimo splend\u00f4 de Caz\u00e0sse qu\u00e9sta a l'\u00eaa costito\u00eea sorviat\u00f9tto da-a produ\u00e7i\u00f3n de c\u00e0sce procescion\u00e2li, arg\u00e9nti e r\u00f6be. Ma qu\u00e9sta produ\u00e7i\u00f3n a s\u2019\u00e9, d\u00f2ppo in pr\u00ecmmo mom\u00e9nto de cr\u00eexi dov\u00fbo a-o confl\u00ectto pi-\u00e2 giurisdi\u00e7i\u00f3n in sce ste confrat\u00e8rnite chi, bruscam\u00e9nte inter\u00f3tta da-o scc\u00e9uppo da Rivolu\u00e7i\u00f3n Fran\u00e7\u00e9ize e a sucesc\u00eeva requixi\u00e7i\u00f3n, a part\u00ee da-o 1798, di pre\u00e7i\u00f4xi de g\u00eaxe, conv\u00e9nti e \u00f6t\u00f6i. Da-o 1815 con l'anesci\u00f3n da L\u00ecg\u00f9ria a-o Piem\u00f3nte, e Caz\u00e0sse s\u00f3n st\u00e6te adreit\u00fba sopr\u00e8sse e, s\u00f4lo d\u00f2ppo v\u00e0rri \u00e0nni, comensi\u00e2 t\u00f3rna a realiza\u00e7i\u00f3n de prod\u00fbti religi\u00f4xi, ins\u00e9mme a l'\u00f2rganiza\u00e7i\u00f3n de n\u00eauve procescio\u00ecn. E ant\u00eeghe e secol\u00e6 Caz\u00e0sse do c\u00e9ntro st\u00f2rico de Z\u00eana s\u00f3n st\u00e6te in sci\u00e2 f\u00ecn ser\u00e6 inta seg\u00f3nda meit\u00e6 de l'Euto\u00e7\u00e9nto, co-i inport\u00e0nti prog\u00e8tti de riorganiza\u00e7i\u00f3n urban\u00ecstica da \u00e7it\u00e6.\nTra-i v\u00e0rri art\u00ecsti ch\u2019\u00e0n realiz\u00f2u e st\u00e0toe di croxef\u00ecssi se peu aregord\u00e2 o M\u00e9nego Biso\u00ecn, aot\u00f4 de d\u00f6tr\u00e9i di ci\u00f9 ant\u00eeghi Cr\u00ecsti tra qu\u00e9lli de gr\u00e9ndi dimenscio\u00ecn c\u00f3mme, tra-i ci\u00f9 fam\u00f4xi, no se peu no menson\u00e2 o Cr\u00ecsto de Fux\u00ecnn-e ch'o l'apart\u00eagne a-a confrat\u00e8rnita de S\u00e0n Gi\u00e0como de Fux\u00ecnn-e e che, a-a giorn\u00e2 d\u2019ancheu, o l'\u00e9 conserv\u00f2u inte l'\u00f6t\u00f6io de Sant\u2019Ant\u00f6nio Ab\u00f2u e d\u00eeto da M\u00e6nn-a asc\u00ec. \u00c2tri inport\u00e0nti art\u00ecsti s\u00f2n st\u00e6ti Gio\u00e0n Bat\u00ecsta Biso\u00ecn, f\u00ecggio de M\u00e9nego, Ant\u00f2n Mar\u00eea Maragi\u00e0n, ch'o l'\u00e0 realiz\u00f2u v\u00e0rie c\u00e0sce procescion\u00e2li, Pasqu\u00e2 Nav\u00f3n e into XIX s\u00e9colo o savon\u00e9ize Ant\u00f6nio Br\u00eclla, co-\u00eena produ\u00e7i\u00f3n de ci\u00f9 de 1.500 p\u00e9ssi.\nA-a giorn\u00e2 d\u2019ancheu, scib\u00e9n ch'a l\u2019\u00e9 in p\u00e0rte amerm\u00e2, continoa a produ\u00e7i\u00f3n de scolt\u00fbe s\u00e2cre (\u00f2 s\u00e6 de st\u00e0toe de Cr\u00ecsto e \u00e2tri sog\u00e8tti) da p\u00e0rte de art\u00ecsti contenpor\u00e0nni c\u00f3mme l\u2019\u00c9\u00e7io Garbar\u00ecn.\nPo\u00eax\u00eee.\nL\u2019\u00e9 st\u00e6to scr\u00eeto v\u00e0rri t\u00e8sti e conponim\u00e9nti po\u00eatici che p\u00e0rlan do gr\u00e0nde spet\u00e0colo che s\u00f2n e procescio\u00ecn de Caz\u00e0sse. Tra qu\u00e9sti se p\u00eauan aregord\u00e2 di conponim\u00e9nti di pr\u00ecmmi de l'Euto\u00e7\u00e9nto do po\u00eata\u00a0Mart\u00ecn Pi\u00e0ggio, ch\u2019o f\u00e2va p\u00e0rte da Caz\u00e0ssa de l'\u00f6t\u00f6io de Fux\u00ecnn-e de Port\u00f6ia, scr\u00eeti in l\u00e9ngoa zen\u00e9ize.\nT\u00e9npi mod\u00e8rni.\nDe v\u00e0rie de ant\u00eeghe e numer\u00f4ze confrat\u00e8rnite l\u00ecguri a l'\u00e9 rest\u00e2 'na tr\u00e0ccia s\u00f4lo inta mem\u00f6ia o inte l'architet\u00fba, mascimam\u00e9nte co-i t\u00e0nti \u00f6t\u00f6i a-a giorn\u00e2 d\u2019ancheu desm\u00ecsci e adat\u00e6 a 'n \u00fbzo civ\u00eele. Into c\u00e9ntro de Z\u00eana, d\u00f3nde ghe n'\u00e9 b\u00e9n b\u00e9n de ser\u00e6, a ci\u00f9 p\u00e0rte di s\u00f2 b\u00eani, incl\u00fbxi i gr\u00e9ndi Cr\u00ecsti, a l'\u00e9 st\u00e6ta m\u00ecssa a dispoxi\u00e7i\u00f3n de confrat\u00e8rnite anc\u00f3n exist\u00e9nti. Def\u00e6ti, pe devo\u00e7i\u00f3n, e \u00e2tre caz\u00e0sse p\u00eauan domand\u00e2 o perm\u00ecsso de port\u00e2 in procesci\u00f3n e c\u00e0sce procescion\u00e2li \u00f2 i maest\u00f4xi croxef\u00ecssi de 'na confrat\u00e8rnita d'ancheu scent\u00e2.\nA-e Caz\u00e0sse a l'\u00e9 intitol\u00e2 'na str\u00e0dda de Z\u00eana, \u00f2sc\u00eea a Str\u00e0dda de Caz\u00e0sse, scito\u00e2 into quart\u00ea centr\u00e2le de Picapr\u00eea. In sce qu\u00e9sta str\u00e0dda, inta s\u00f2 \u00f2pia \"Vie di Genova\" do 1912, o Federico Donaver o scriv\u00e9iva:\nInto 1972 a l'\u00e9 st\u00e6ta finan\u00e7i\u00e2 da-a fonda\u00e7i\u00f3n Carige 'na ri\u00e7\u00e8rca in sc\u00ea Caz\u00e0sse ch'a l'\u00e0 port\u00f2u a-a realiza\u00e7i\u00f3n de l'\u00f2m\u00f2nimo l\u00ecbbro, a-a giorn\u00e2 d\u2019ancheu anc\u00f3n a ci\u00f9 inport\u00e0nte produ\u00e7i\u00f3n scr\u00eeta in sc\u00ea confrat\u00e8rnite l\u00ecguri d'ancheu e pas\u00e6. In sci\u00e2 f\u00ecn da s\u00f2 ri\u00e7\u00e8rca a Fausta Franchini Guelfi a scriv\u00e9iva:\nInto 2004, \u00f2cax\u00f3n inta qu\u00e6 Z\u00eana a l'\u00eaa st\u00e6ta nomin\u00e2 Capit\u00e2le Eorop\u00eaa da Colt\u00fba, a v\u00eagne scr\u00eeta 'na publica\u00e7i\u00f3n da-o t\u00ectolo \"Portatori di Cristo\", con de interv\u00ecste in sci\u00f4 t\u00eama de confrat\u00e8rnite. O prescid\u00e9nte da prov\u00ecnsa de Z\u00eana de l'\u00e9poca, l'Alessandro Repetto, o scriv\u00e9iva d\u00f3nca:\nE, inta m\u00e6xima \u00f2cax\u00f3n, \u00f2 cardin\u00e2 e ar\u00e7iv\u00e9scovo de Z\u00eana Tarcisio Bertone o l'\u00e0 az\u00f3nto:"}
{"id": "28155", "revid": "12552", "url": "https://lij.wikipedia.org/wiki?curid=28155", "title": "A Pr\u00efa", "text": ""}
{"id": "28156", "revid": "12552", "url": "https://lij.wikipedia.org/wiki?curid=28156", "title": "Santu\u00e0iu da Madonna du L\u00e0gu", "text": "U Santu\u00e0iu da Madonna du L\u00e0gu u l'\u00e8 in santu\u00e0iu religi\u00f9su e postu de interesse c'u se tr\u00f6va ad \u00c0utu, inta val\u00e0 du Pennavaire (entrut\u00e8ra d'Arbenga), z\u00e0 in Pruvinsa de Cuni, au cunfin cun a Lig\u00fc(r)ia.\nDescrisi\u00f9n e stoia.\nU santu\u00e0iu u se tr\u00f6va a 3 km dau pa\u00ecse de \u00c0utu e a strut\u00fca udierna a l'\u00e8 risal\u00e8nte aa f\u00ecn de l'XIX seculu. Dedic\u00e0 aa Madonna da Vixitasi\u00f9n, a capeletta a p\u00eca u numme dau laghettu c'u se tr\u00f6va l\u00ec de frunte, cun in diametru de 15 m\u00e9tri, furm\u00e0use prubabilmente aturnu au XVII seculu, a c\u00e0usa de di muvimenti franuxi. A questu a l'\u00e8 lig\u00e0 a lez\u00e8nda da s\u00f2a furmasi\u00f9n, perch\u00e9 segundu i abitanti du p\u00f2stu u saieva aparsu inaspetatam\u00e8nte, a cauza de 'n cuntad\u00ecn c'u l'axeva cuntinu\u00e0u a travai\u00e0 a t\u00e8ra, nunustante a giurn\u00e0 de f\u00e8sta p\u00e8 a dumenega.\nU saieva dunca 'na punisi\u00f9n du Segn\u00f9, c'u l'axeva f\u00e0u inabiss\u00e0 u s\u00f2 teren (assemme a v\u00e9llu e ae b\u00e9stie) cun ina gr\u00e0n b\u00fc(r)\u00e0sca. In epuca ant\u00ecga difatti a z\u00f2na a vegn\u00ecva ciam\u00e0 da Madonna du F\u00f4, propiu perch\u00e9 stu chi u l'\u00e8 l'erb\u00f9u ci\u00fc presente fra a f\u00e0una de l'\u00e0ta val\u00e0 du Pennavaire. Sta ch\u00ec difatti a l'\u00e8 versci\u00f9n ci\u00fc accredit\u00e0 au mumentu, cunferm\u00e0 asc\u00ec dau v\u00e9scu de Arbenga P\u00e9u Francescu C\u00f2sta, vegn\u00fcu in v\u00ecxita pastu(r)\u00e0le aa Par\u00f2cchia de \u00c0utu intu 1624-1625. Difatti inte l'\u00f2pea redatta dau s\u00f2 cancelli\u00e9re u vegne mensciun\u00e0u sulu u santu\u00e0iu, sensa d\u00e0 acennu a nisci\u00fcn l\u00e0gu.\nPresedentemente aa f\u00ecn du XIX seculu a vegn\u00ecva duve\u00e0 p\u00e9 e celebrasi\u00f9i religi\u00f9se l'\u00e0tra capeletta, che a\u00f9 a l'\u00e8 st\u00e0 restr\u00fctt\u00fc\u00e0 e scunsacr\u00e0, difatti chi anc\u00f6i a g'ha a s\u00f2 sede in uste\u00eca. A strut\u00fca da pr\u00ecmma capella a sai\u00e9va uigin\u00e0ia du 1600, poi rimanez\u00e0 ci\u00fc '\u00f2tte p\u00e9 ingrand\u00ecla e rendela ad\u00e0tta a l'impurtansa da lucalit\u00e0i. L'\u00fcrtimu adattam\u00e8ntu u l'\u00e8 st\u00e0u attu\u00e0u intu 1842, quarche \u00e0nnu primma da s\u00f2a dismisci\u00f9n.\nA part\u00ec dau 1804 u santu\u00e0iu u p\u00e0ssa sa l'aministrasi\u00f9n da Diocexi de Arbenga a qu\u00e9lla de Munduv\u00ec, esattamente cumme l'\u00e9a avegn\u00fcu cun e \u00e0tre g\u00e9xe de par\u00f2cchie de \u00c0utu, Ci(r)ix\u00f6a, Crava\u00fcna e Nax\u00ecn. \nA part\u00ec dau 1900 e fin au 1912 a g\u00e9xa n\u00f6va a vegne restaur\u00e0, grassie asc\u00ec a in impurtante finansiamentu da parte da fam\u00eca di Cepull\u00ecn de Arbenga, cun asc\u00ec u rinuvam\u00e8ntu da pavimentasi\u00f9n interna. Drentu a sta chi a se tr\u00f6va in pregi\u00e0u quaddru du XIX-XX seculu attribu\u00ecu au pit\u00f9 Eugenio Arduino, rafig\u00fcante a Madonna cun u Fi\u00f6.\nCun a n\u00f6va riurganisasi\u00f9n da diocexi, vusci\u00fca intu 2019 dau v\u00e9scu Egidio Miragoli, a fenisce inte l'Uniun pastur\u00e0le da val\u00e0 du T\u00e0na(r)u.\nAmbiente nat\u00fcale.\nT\u00fctta a lucalit\u00e0i da Madonna du Lagu a l'\u00e8 parte du prugettu Nat\u00fca 2000, perch\u00e9 a z\u00f2na c'a sircunda u l\u00e0gu a raprez\u00e9nta in v\u00e9u fenomenu idrogeulogicu \u00fcnicu intu s\u00f2 genere, grassie aa presensa de rariscime specie animali che inte \u00e0tre lucalit\u00e0i aministrativamente piemuntesi e lig\u00fc(r)i, cumme u Pelodytes Punctatus (Pelotite in itali\u00e0n), \u00fcn di anfibi a rischiu de estinsi\u00f9n in Italia.\nA stu anfibiu chi u se v\u00e0 a zunze, d\u00fcante u periudu de riprudusi\u00f9n u b\u00e0ggiu cum\u00fcne \"Bufo Bufo\", ma asc\u00ec u Trit\u00f9n Appenninicu (Triturus alpestris apuanus) du quale u rapresenta l'insediamentu ci\u00fc a punente. Cunferm\u00e0 asc\u00ec a presensa da raina \"agile dalmat\u00ecna\". Sti animali chi i sun prut\u00e8tti asc\u00ec da a Cunvensi\u00f9n de Berna, ma particulare \u00e8 l'atensi\u00f9n de l'istit\u00fcu IUCN, versu u Pelodytes.\nFra i ins\u00e8tti i se p\u00f2nan vegghe ci\u00fc specie de libellule (\"m\u00e0ssapr\u00e8vi\" inta variet\u00e0i castregianch\u00ecna) raprezentandu p\u00e9 questu \u00fcn di insediamenti a qu\u00f2tta ci\u00fc elev\u00e0 da z\u00f2na (cunscider\u00e0ndu che a lucalit\u00e0i a l'\u00e8 scitu\u00e0 a 1010 m s.l.m.)\nIn \u00e0tra paricularit\u00e0i de stu laghettu a l'\u00e8 l'as\u00e8nsa de in emis\u00e0iu: difatti u vegne aliment\u00e0u da ina surgente cuntinnua, m\u00e8ntre l'\u00e0iva da l\u00ec a deflu\u00ecsce s\u00f9tta a t\u00e8ra, inte falde suttut\u00e8ra.\nAsc\u00ec questu dettaiu u l'h\u00e0 f\u00e0u pens\u00e0 inti seculi anr\u00ecghi a in aparisi\u00f9n miraculusa, quande in realt\u00e0 l'u\u00ecgine a l'\u00e8 du t\u00fcttu nat\u00fcale, prubabilmente lig\u00e0 a in smuntam\u00e8ntu a munte da z\u00f2na du Santu\u00e0iu, che a l'h\u00e0 cauz\u00e0u poi a furmasi\u00f9n de stu chi la dunde primma u gh'\u00e9a in pr\u00e0u. L'\u00e0iva a l'\u00e8 sturbu(r)ia, cun in fundu fangusu e melmusu.\nA mascima prufundit\u00e0i de stu bac\u00ecn nat\u00fcale a saieva de quaxi 3 m\u00e9tri, d'estai prinsipalmente ita superficie i se p\u00f2nan truv\u00e0 nif\u00e9e e asc\u00ec quarche \u00e0lga.\nAtivit\u00e0i spurt\u00ecve.\nA zona a l'\u00e8 frequent\u00e0 anche grassie a \u00fcna lucanda li vixin , ma l'\u00e8 asc\u00ec attress\u00e0 p\u00e9 pic-nic e l'\u00e8 ideale pe u parapendiu, scal\u00e0e e cammin\u00e0e inti sent\u00e9: da chi e partan i percursi inti b\u00f2schi v\u00e8rsu a lucalit\u00e0i de Ca' Funt\u00e0ne, a t\u00f2stu vinti men\u00fcti de cam\u00ecn dau l\u00e0gu, fam\u00f9za p\u00e9 esse st\u00e0 l'\u00fcrtima b\u00e0ze du cumandante partigi\u00e0n Fel\u00ecxe Casci\u00f9n (U M\u00e9gu), ben ricurd\u00e0u inta mem\u00f2ia luc\u00e0le. Sempre da chi se p\u00f2 and\u00e0 versu a R\u00f2cca Asperi\u00f9sa o v\u00e8rsu u Munte Armetta (1739m) asc\u00ec. Nu mancan p\u00f2i sent\u00e9 versu Crava\u00fcna, o versu a C\u00f2lla de San Bertum\u00e9 d'Urmea.\nManifestasi\u00f9i.\nCelebrasi\u00f9i religiuse.\nA manifestasi\u00f9n prinsip\u00e0le a se tegne ai 2 de l\u00fciu, in cuincid\u00e8nsa cun i festezzamenti p\u00e9 a Madonna da Vixitasi\u00f9n, aa quale u l'\u00e8 dedic\u00e0 u Santu\u00e0iu. Chi t\u00fctti u \u00e0nni a se tegne dunca a messa inta gex\u00e9tta, presed\u00fca da quella intu pa\u00ecse, cun a prucesci\u00f9n di Cr\u00ecsti at\u00f9rnu au l\u00e0gu asc\u00ec cun a partecipasi\u00f9n de \u00e0tre cunfraternite da val\u00e0 du Pennavaire ma nu sulu. A festa a reciamma in gr\u00e0n num\u00e9u de pers\u00f9ne, propiu grassie aa belessa du paes\u00e0ggiu nat\u00fcale e asc\u00ec p\u00e9 u cultu da Mad\u00f2nna, b\u00e9n sent\u00ecu fra a g\u00e9nte luc\u00e0le.\n\u00c0tre celebrasi\u00f9i.\nSempre d'estai a se tegne a cumemurasi\u00f9n de Felixe Casci\u00f9n \"U M\u00e9gu\", cun u rad\u00f9n inter-regiun\u00e0le di Partigi\u00e0i, urganis\u00e0u dai cum\u00fci de \u00c0utu e de Arbenga, cun a partecipasi\u00f9n da sesi\u00f9n de l'ANPI de L\u00e9ca. \nCuriuxit\u00e0i.\nU laghettu e u santu\u00e0iu i sun st\u00e0i inse\u00eci inta clasc\u00ecfica di P\u00f2sti du C\u00f6 du FAI (Fundu Ambiente Itali\u00e0n), riv\u00e0ndu au p\u00f2stu 860 inte l'\u00e0nnu 2020."}
{"id": "28157", "revid": "10132", "url": "https://lij.wikipedia.org/wiki?curid=28157", "title": "Eog\u00e9nio Mont\u00e2", "text": ""}
{"id": "28160", "revid": "12052", "url": "https://lij.wikipedia.org/wiki?curid=28160", "title": "Riv\u00eaa de Lev\u00e0nte", "text": "A Riv\u00eaa de Lev\u00e0nte a l'\u00e8 a p\u00e0rte de c\u00f2sta da Lig\u00f9ria, che inta s\u00f2 totalit\u00e6 a l'\u00e8 ciam\u00e2 senplicem\u00e9nte Riv\u00eaa, ch'a va da Z\u00eana sc\u00ecnn-a-a f\u00f4xe da M\u00e2gra, vix\u00ecn a-o conf\u00ecn co-a regi\u00f3n Tosc\u00e0nn-a.\nGi\u00f6graf\u00eea f\u00ecxica.\nA Riv\u00eaa de Lev\u00e0nte a l'\u00e8 a p\u00e0rte de c\u00f2sta in sci\u00f4 M\u00e2 L\u00ecgure conpr\u00e9iza pe conven\u00e7i\u00f3n tra-o p\u00f3nto ci\u00f9 setentrion\u00e2le de qu\u00e9sto m\u00e2 e a s\u00f2 f\u00ecn v\u00e8rso \u00e8st. In particol\u00e2 a l'\u00e8 d\u00f3nca conpr\u00e9iza tra-a f\u00f4xe do tor\u00e9nte Cer\u00fbza, ch'o se caci\u00e2 into m\u00e2 a l'alt\u00e9ssa da localit\u00e6 de \u00d4tri, into terit\u00f6io do com\u00f9n de Z\u00eana, e, v\u00e8rso a Tosc\u00e0nn-a, a f\u00f4xe do sci\u00f9mme M\u00e2gra, into terit\u00f6io do com\u00f9n de Am\u00e9ggia. Seg\u00f3ndo 'na defini\u00e7i\u00f3n ci\u00f9 \"antropol\u00f2gica\" da-a Riv\u00eaa de Lev\u00e0nte a sai\u00e9iva da escl\u00f9dde l'\u00e0rea do com\u00f9n de Z\u00eana ma in \u00f2gni m\u00f2ddo a l'\u00e8 v\u00e0lida a defini\u00e7i\u00f3n \"gi\u00f6gr\u00e0fica\" asc\u00ec.\nPe de ci\u00f9, a Riv\u00eaa de Lev\u00e0nte a se peu div\u00ecdde inti conprens\u00f6i, da pon\u00e9nte v\u00e8rso lev\u00e0nte, de:\nC\u00f2sta.\nA c\u00f2sta da Riv\u00eaa de Lev\u00e0nte a l'\u00e8, c\u00f3mme o r\u00e8sto da Riv\u00eaa l\u00ecgure, pi-\u00e2 ci\u00f9 p\u00e0rte \u00e2ta e giasciug\u00e2 ma a \u00f2gni m\u00f2ddo r\u00eccca de g\u00f3rfi e insenat\u00fbe. Inte qu\u00e9sta Riv\u00eaa s\u00f2n conpr\u00e9izi v\u00e0rri c\u00f2i, i qu\u00e6 de sp\u00e9sso segnan o conf\u00ecn tra comu\u00een vix\u00ecn. Tra qu\u00e9sti gh'\u00e8, in \u00f3rdine da Z\u00eana v\u00e8rso lev\u00e0nte, i promont\u00f6i de P\u00f3nta Cann\u00e9tte (a Cam\u00f3ggi), P\u00f3nta Scci\u00e0ppa (a Cam\u00f3ggi), P\u00f3nta Buddego (a Cam\u00f3ggi), P\u00f3nta do B\u00e9uggio (a Cam\u00f3ggi), P\u00f3nta Tor\u00e9tta (a Cam\u00f3ggi), P\u00f3nta Car\u00eaga (tra Cam\u00f3ggi e P\u00f2rtof\u00ecn), P\u00f3nta do Giasso (a P\u00f2rtof\u00ecn), P\u00f3nta P\u00f2rtof\u00ecn (a P\u00f2rtof\u00ecn), P\u00f3nta de l'Ouriv\u00eata (a P\u00f2rtof\u00ecn), P\u00f3nta Man\u00e6a (a S\u00e9stri Lev\u00e0nte), P\u00f3nta B\u00e0ffe (a S\u00e9stri Lev\u00e0nte), P\u00f3nta Mon\u00eagia (a Mon\u00eagia), P\u00f3nta B\u00e0ggio (a Mon\u00eagia), P\u00f3nta Apicchi (a Fram\u00fba), P\u00f3nta di M\u00e0rmi (a Bonas\u00eaua), P\u00f3nta de M\u00f3nte \"Grosso\" (a Bonas\u00eaua), P\u00f3nta da Mad\u00f2nna (a Bonas\u00eaua), P\u00f3nta do Carl\u00ecn (a Bonas\u00eaua), P\u00f3nta Gone (a Bonas\u00eaua), P\u00f3nta Mesco (tra L\u00e9vanto e Monter\u00f3sso), P\u00f3nta Vagno (a Rimaz\u00f4), P\u00f3nta Cast\u00e0gna (a Rimaz\u00f4), P\u00f3nta Pineda (a Rimaz\u00f4), P\u00f3nta do P\u00e8rsego (a P\u00f2rtov\u00e9nere), P\u00f3nta da Cast\u00e0gna (a P\u00f2rtov\u00e9nere), P\u00f3nta S\u00e0nta M\u00e0ia (a P\u00f2rtov\u00e9nere), P\u00f3nta do Varign\u00e0n (a P\u00f2rtov\u00e9nere), P\u00f3nta S\u00e0nta Ter\u00eaza (a L\u00e8rxi), P\u00f3nta Gal\u00eaa (a L\u00e8rxi), P\u00f3nta de Tregi\u00e0n (a L\u00e8rxi), P\u00f3nta Cr\u00f6vo (a Am\u00e9ggia) e P\u00f3nta Gi\u00e0nca (a Am\u00e9ggia).\n\u00cezoe.\nL\u00f3ngo a Riv\u00eaa de Lev\u00e0nte se tr\u00eauvan s\u00f4lo tr\u00e6 \u00eezoe prin\u00e7ip\u00e6, \u00f2 s\u00e6 qu\u00e9lle de l'arcip\u00e9lago spez\u00ecn, ci\u00f9 qu\u00e0rche sch\u00e9uggio de pic\u00ecnn-e dimenscio\u00een, d\u00f4e de qu\u00e6 atoalm\u00e9nte dizabit\u00e6 e ina, a Parm\u00e6a, co-\u00eena popola\u00e7i\u00f3n de . In particol\u00e2 s\u00f2n:\nSci\u00f9mmi.\nD\u00e6te e carater\u00ecstiche morfol\u00f2giche do terit\u00f6io l\u00ecgure s\u00f2n dav\u00e9i p\u00f6chi i c\u00f3rsi d'\u00e6goa a av\u00e9i 'n reg\u00ecmme squ\u00e6xi per\u00e9nne, con qu\u00e9lli da Riv\u00eaa de Lev\u00e0nte che no fan ece\u00e7i\u00f3n. O s\u00f4lo tor\u00e9nte ab\u00e0sta inport\u00e0nte da po\u00e9i \u00ease conscider\u00f2u 'n sci\u00f9mme o l'\u00e8 a M\u00e2gra:\nI \u00e2tri ri\u00e9n de 'na \u00e7\u00e8rta inport\u00e0nsa \u00e0n in t\u00f9tti i c\u00e2xi 'n reg\u00ecmme da tor\u00e9nti e d\u00f3nca estremam\u00e9nte vari\u00e0bile, con f\u00f2rti p\u00ecnn-e tra l'\u00f6t\u00f9nno e a primav\u00e9ia e v\u00e0rri m\u00e9izi de s\u00e9cca de st\u00e6. I prin\u00e7ip\u00e6 ri\u00e9n che, da Z\u00eana v\u00e8rso lev\u00e0nte, sfocian into M\u00e2 L\u00ecgure s\u00f2n: a Cer\u00fbza (a \u00d4tri, p\u00f3nto de separa\u00e7i\u00f3n tra-e d\u00f4e Riv\u00eae), a L\u00e9ia (a \u00d4tri), a Branega (a Pra), a Varenna (tra Pra e Morti\u00f2u), a Ci\u00e2v\u00e0gna (a S\u00e9stri Pon\u00e9nte), a Pon\u00e7\u00e9ivia (tra Cornig\u00e9n e S\u00e0n P\u00ea d\u2019\u00c6nn-a), o Bez\u00e0gno (a F\u00f4xe), o R\u00e9cco (inte l'\u00f2m\u00f2nimo com\u00f9n), o Boate (a S\u00e0nta Marg\u00e0ita), l'Ent\u00e9lla (tra Ci\u00e2vai e Lav\u00e0gna), o Gr\u00f9molo (a S\u00e9stri Lev\u00e0nte), o Petr\u00f2nio (a R\u00eeva Trig\u00f4zo, quart\u00ea de S\u00e9stri Lev\u00e0nte) e a M\u00e2gra (a Am\u00e9ggia).\nSt\u00f6ia.\nAntighit\u00e6.\nA prez\u00e9nsa de l'\u00f2mmo inta z\u00f6na a remonta a t\u00e9npi b\u00e9n b\u00e9n ant\u00eeghi, c\u00f3mme testimoni\u00f2u da-i ritrovam\u00e9nti archiol\u00f2g\u00eeci f\u00e6ti inta z\u00f6na, sorviat\u00f9tto inta V\u00e0lladda da V\u00e2a, \u00f3ltre che da-e misteri\u00f4ze st\u00e0toe st\u00eale. \nE pr\u00ecmme popola\u00e7io\u00een de qu\u00e6 se \u00e0n ci\u00f9 not\u00ec\u00e7ie s\u00f2n per\u00f2 qu\u00e9lle di Ant\u00eeghi L\u00ecguri che, in particol\u00e2, se spart\u00eevan o terit\u00f6io da Riv\u00eaa tra-e l\u00f4 tr\u00e6 trib\u00f9 di L\u00ecguri Genuati (che st\u00e2van inta z\u00f6na de l'ato\u00e2le capol\u00eaugo), di Tigulli (inta ci\u00f9 p\u00e0rte da Riv\u00eaa, sc\u00ecnn-a Fram\u00fba) e di Apuani (che se tr\u00eauv\u00e2van sorviat\u00f9tto inta Tosc\u00e0nn-a setentrion\u00e2le ma \u00e0nche a l'estremit\u00e6 \u00f2rient\u00e2le da L\u00ecguria). A qu\u00e9ste trib\u00f9 a l'\u00e8 dov\u00fba a fonda\u00e7i\u00f3n di pr\u00ecmmi insediam\u00e9nti, p\u00f6i anpli\u00e6 da-i rom\u00e2ni, c\u00f3mme l\"'oppidum\" de Cast\u00e9llo (f\u00f2scia o pr\u00ecmmo n\u00f9cleo de Z\u00eana), \"Tigullia\" (d'ancheu Ci\u00e2vai) e \"Segesta Tigulliorum\" (S\u00e9stri Lev\u00e0nte). Conqu\u00ecsta, qu\u00e9lla di rom\u00e2ni, che a avegni\u00e2 tra-o III e o II s\u00e9colo a.C. e, con l'esclux\u00f3n di Apuani (c\u00f3ntra i qu\u00e6 sai\u00e0n conbat\u00fbe de du\u00ecscime canp\u00e0gne), a sai\u00e2 concl\u00fbza in m\u00f2ddo ci\u00f9 pac\u00ecfico de qu\u00e9lla c\u00f3ntra i l\u00ecguri de l'\u00e2tra Riv\u00eaa. Def\u00e6ti, za inta seg\u00f3nda go\u00e6ra pun\u00ecca i Genuati sai\u00e0n, a difer\u00e9nsa di Sabazi, di Ing\u00f2uni e di Intermeli, ale\u00e6 con R\u00f3mma c\u00f3ntra e arm\u00e6 cartagin\u00e9izi.\nInte l'et\u00e6 rom\u00e2na o Lev\u00e0nte, cosc\u00ec c\u00f3mme o r\u00e8sto da L\u00ecguria, o v\u00eagne ini\u00e7ialm\u00e9nte incl\u00fbzo inta prov\u00ecnsa da Gallia Cisalpina e, co-a rif\u00f3rma do 7 d.C. vosci\u00fba da l'inperat\u00f4 C\u00e9zare Oug\u00f9sto, inta \"Regio IX\" \"Liguria\". Testimoni\u00e0nsa ci\u00f9 inport\u00e0nte de l'\u00e9poca s\u00f2n de seg\u00fbo i r\u00e8sti da \u00e7it\u00e6 de \"Luna\", vix\u00ecn a-o conf\u00ecn co-a Tosc\u00e0nn-a, che, fond\u00e2 into 177 a.C., a l'\u00e8 st\u00e6ta sc\u00ecnn-a-o s\u00f2 definit\u00eevo aband\u00f3n do 1058 'na de ci\u00f9 gr\u00e9nde da Lig\u00f9ria.\nMedio\u00eavo.\nCo-a ch\u00e9ita de l'inp\u00earo rom\u00e2no l'\u00e0rea a pasi\u00e2 s\u00f3tt'a-o contr\u00f2llo do r\u00e9gno ostrog\u00f2to sc\u00ecnn-a qu\u00e0nde into 538, co-a go\u00e6ra c\u00f3ntra i g\u00f2ti vosci\u00fba da l'inpeat\u00f4 Giusini\u00e0n I, a pasi\u00e2 a l'Inp\u00earo bizant\u00ecn. A desp\u00eato do suces\u00eevo ar\u00eevo di longob\u00e0rdi do 568 a Lig\u00f9ria bizant\u00ecnn-a, ciam\u00e2 a l'\u00e9poca \"Provincia Maritima Italorum\" (con capol\u00eaugo \"Luni\"), a rex\u00ecsti\u00e2 a l'invax\u00f3n di b\u00e0rbari pe squ\u00e6xi 'n s\u00e9colo de ci\u00f9, es\u00e9ndo conquist\u00e2 da qu\u00e9sti s\u00f4lo co-o r\u00e8 Rotari, inti \u00e0nni quar\u00e0nta do VII s\u00e9colo, pe p\u00f6i pas\u00e2 s\u00f3tt'a l'inp\u00earo di Fr\u00e0nchi de C\u00e0rlo M\u00e0gno into 774.\nD\u00f2ppo i \u00e0nni ci\u00f9 sc\u00fbi de l'\u00c2to Medio\u00eavo, inti qu\u00e6 i p\u00e0izi da Riv\u00eaa sai\u00e0n sachez\u00e6 ci\u00f9 v\u00f2tte da-i pir\u00e2ti sarac\u00ecn, pe garant\u00ee 'na m\u00eagio \u00f2rganiza\u00e7i\u00f3n da s\u00f2 dif\u00e9iza l'\u00e0rea a sai\u00e2 riorganiz\u00e2 da-o r\u00e8 d'It\u00e0lia Berengario II d'Ivrea co-a s\u00f2 inclux\u00f3n inta n\u00eauva m\u00e0rca Obertenga, a ece\u00e7i\u00f3n di b\u00f3rghi ci\u00f9 \u00f2rient\u00e2li che \u00eaan pe c\u00f3ntra s\u00f3tt'a-a m\u00e0rca de Tuscia.\nCo-o progres\u00eevo indebol\u00eese de l'outorit\u00e6 inperi\u00e2le, a-o p\u00f2sto de qu\u00e9ste d\u00f4e m\u00e0rche nasci\u00e0n v\u00e0rri l\u00ecberi comu\u00een, che sai\u00e0n progresivam\u00e9nte sciorb\u00eei tra-o XII e o XIII s\u00e9colo inta sf\u00eara d'inflo\u00e9nsa da Rep\u00f9brica de Z\u00eana. In particol\u00e2 a se peu aregord\u00e2 a fonda\u00e7i\u00f3n do b\u00f3rgo de P\u00f2rtov\u00e9nere into 1113, l'acquixi\u00e7i\u00f3n de L\u00e8rxi do 1152 (e de l'\u00e0rea da Sp\u00e9zza into m\u00e6ximo per\u00eeodo) e l'asogeta\u00e7i\u00f3n de Rap\u00e0llo into 1229. Ci\u00f9 conbat\u00fbo o sai\u00e2 pe c\u00f3ntra o dom\u00ecnio in sci\u00f4 p\u00e0ize de Sarz\u00e0nn-a, con Z\u00eana che a-a f\u00ecn a scaci\u00e2 l'inflo\u00e9nsa da Scignor\u00eea di Medici into 1496.\nEt\u00e6 mod\u00e8rna e contenpor\u00e0nia.\nA Riv\u00eaa de Lev\u00e0nte a rest\u00eea pe v\u00e0rri s\u00e9coli anc\u00f3n s\u00f3tt'a-a Rep\u00f9brica de Z\u00eana, bench\u00e9 a sai\u00e2 inv\u00e2za da-i oustr\u00ecaci into 1746 e ci\u00f9 v\u00f2tte da-e tr\u00f9ppe piemont\u00e9izi.\nApr\u00eauvo a-a rivolu\u00e7i\u00f3n fran\u00e7\u00e9ize e a-a consego\u00e9nte go\u00e6ra da pr\u00ecmma coali\u00e7i\u00f3n, co-a ch\u00e9ita da Rep\u00f9brica aristocr\u00e0tica e a crea\u00e7i\u00f3n da Rep\u00f9brica L\u00ecgure do 1797 a sai\u00e2 riordin\u00e2 a s\u00f2 \u00f2rganiza\u00e7i\u00f3n teritori\u00e2le, co-a sopresci\u00f3n di ant\u00eeghi f\u00e9odi e l'institu\u00e7i\u00f3n di dipartim\u00e9nti. In particol\u00e2, a riv\u00eaa a sai\u00e2 sudiv\u00eeza tra-i \u00e7\u00ecnque dipartim\u00e9nti do Bez\u00e0gno, do G\u00f3rfo do Tig\u00f9lio, de l'Ent\u00e9lla, da V\u00e2a e do G\u00f3rfo da Sp\u00e9zza. Into 1805 a Lig\u00f9ria a sai\u00e2 per\u00f2 un\u00eea diretam\u00e9nte a l'inp\u00earo fran\u00e7\u00e9ize, into qu\u00e6 a resti\u00e2 sc\u00ecnn-a-a s\u00f2 ch\u00e9ita into 1814, co-o Lev\u00e0nte ch'o l'\u00eaa spart\u00eeo tra-i d\u00f4i dipartim\u00e9nti de Z\u00eana (ch'o l'ariv\u00e2va sc\u00ecnn-a R\u00e9cco) e di Apen\u00ecn.\nInto 1815, d\u00f2ppo a br\u00eave esperi\u00e9nsa da Rep\u00f9brica Zen\u00e9ize, a Riv\u00eaa de Lev\u00e0nte (e t\u00f9tta a Lig\u00f9ria asc\u00ec) sai\u00e2 d\u00e6ta a-i Sav\u00f6ia con decix\u00f3n do Congr\u00e8sso de Vi\u00e9nna e d\u00f3nca incl\u00fbza inta prov\u00ecnsa de Z\u00eana. Da-a qu\u00e9sta, into 1927, o sai\u00e2 separ\u00f2u o circond\u00e2io do Lev\u00e0nte pe cre\u00e2 a n\u00eauva prov\u00ecnsa da Sp\u00e9zza, a-a qu\u00e6 sai\u00e0n un\u00eei i p\u00e0izi de Mais\u00e0nn-a e de V\u00e0ize (da-o circond\u00e2io de Ci\u00e2vai), \u00f3ltre che qu\u00e9lli de C\u00e0lice e da Roch\u00e9tta (da-o circond\u00e2io de M\u00e0ssa). In \u00f2gni m\u00f2ddo, da-o mom\u00e9nto da fors\u00e2 anesci\u00f3n a-o n\u00eauvo st\u00e2to, a Riv\u00eaa e o r\u00e8sto da Lig\u00f9ria andi\u00e0n apr\u00eauvo a-a s\u00f2 st\u00f6ia, part\u00e9\u00e7ipi in v\u00e0rie man\u00eae a-i inport\u00e0nti avegnim\u00e9nti do XX s\u00e9colo.\nP\u00f2sti de inter\u00e8sse.\nArchitet\u00fbe religi\u00f4ze.\nI p\u00e0izi da Riv\u00eaa de Lev\u00e0nte s\u00f2n conpr\u00e9izi inta cosc\u00ec d\u00eeta regi\u00f3n eclesi\u00e0stica Lig\u00f9ria e, in particol\u00e2, spart\u00eei tra-e tr\u00e6 di\u00f2cexi de Z\u00eana (ch'a l'ariva sc\u00ecnn-a Cam\u00f3ggi), de Ci\u00e2vai (da P\u00f2rtof\u00ecn a Mon\u00eagia) e da Sp\u00e9zza-Sarz\u00e0nn-a-Brign\u00e6 (ch'a coinc\u00ecdde co-a prov\u00ecnsa da Sp\u00e9zza). E g\u00eaxe ci\u00f9 inport\u00e0nti, \u00f2 s\u00e6 e catedr\u00e2le de qu\u00e9ste di\u00f2cexi, s\u00f2n:\nAnbi\u00e9nte.\nFl\u00f6ra.\nA fl\u00f6ra ch'a se peu atr\u00eauv\u00e2 l\u00f3ngo a Riv\u00eaa, s\u00e9gge in qu\u00e9lla de Pon\u00e9nte che a Lev\u00e0nte, a l'\u00e8 sorviat\u00f9tto de t\u00eepo mediter\u00e0nio, scib\u00e9n che gh'\u00e8 t\u00e0nte sp\u00eace che s\u00f2n st\u00e6te introd\u00fbte da l'\u00f2mmo asc\u00ec, \u00f3ltre a-e v\u00e0rie ci\u00e0nte dom\u00e8steg\u00e6 za prez\u00e9nti inta z\u00f6na ch'\u00e0n cosc\u00ec av\u00fbo 'n'inport\u00e0nte difux\u00f3n, c\u00f3mme o cast\u00e0gno, o p\u00ecn dom\u00e8stego e l'o\u00eevo. Pe qu\u00e0nte rigo\u00e0rda e sp\u00eace coltiv\u00e6 ci\u00f9 dif\u00fbze qu\u00e9ste s\u00f2n prin\u00e7ipalm\u00e9nte i o\u00eevi, i \u00e8rboi da fr\u00fbta e a v\u00ecgna, \u00f3ltre che, ci\u00f9 de r\u00e6o, i agr\u00f9mmi, sorviat\u00f9tto limo\u00een.\nA fl\u00f6ra \u00f2rigin\u00e2ia da f\u00e0scia cost\u00eaa, m\u00eano dif\u00fbza apr\u00eauvo a l'int\u00e9nsa urbaniza\u00e7i\u00f3n da Riv\u00eaa, a l'\u00e8 conp\u00f2sta da v\u00e0rie ci\u00e0nte t\u00ecpiche da m\u00e0ccia mediter\u00e0nia c\u00f3mme e zen\u00e8stre, o lat\u00e8rno, o lent\u00ecsco, o mort\u00ecn, l'arm\u00f3n e l'\u00e8rxo, \u00e8rbo che into pas\u00f2u o form\u00e2va gr\u00e9ndi for\u00e8ste che and\u00e2van da-a c\u00f2sta sc\u00ecnn-a 600-700 m d'alt\u00e9ssa. Ci\u00f9 r\u00e2re s\u00f2n e asocia\u00e7io\u00een veget\u00e2li, prez\u00e9nti sorviat\u00f9tto inte p\u00e0rte ci\u00f9 c\u00e2de e arso\u00eee, form\u00e6 da l'oliv\u00e0stro (\u00f2 s\u00e6 a vari\u00eat\u00e6 sarv\u00e6ga de l'o\u00eevo) \u00f2 da-o car\u00f3bbo, a-i qu\u00e6 a l'\u00e8 de v\u00f2tte asoci\u00e2 l'eof\u00f2rbia arb\u00f2rea. Tra-i arb\u00f9sti e e ci\u00e0nte arom\u00e0tiche gh'\u00e8 in particol\u00e2 o t\u00f9mou, l'\u00f6f\u00e9uggio e o roman\u00ecn, ci\u00e0nte che, ins\u00e9mme a \u00e2tri arb\u00f9sti, forman a s\u00f4la vegeta\u00e7i\u00f3n di l\u00eaughi ci\u00f9 esp\u00f2sti a-o v\u00e9nto, creando a cosc\u00ec d\u00eeta gar\u00eega, 'n t\u00eepo de m\u00e0ccia mediter\u00e0nia carateriz\u00f2u da l'as\u00e9nsa de ci\u00e0nte a \u00e2to f\u00f9sto. Inta f\u00e0scia cost\u00eaa e qu\u00e9lla de pr\u00ecmme col\u00ecnn-e i \u00e8rboi ci\u00f9 comu\u00een s\u00f2n sorviat\u00f9tto o p\u00ecn mar\u00ectimo e, ci\u00f9 de r\u00e6o, o p\u00ecn d'Al\u00e9ppo asc\u00ec.\nIn \u00f2gni m\u00f2ddo, d\u00e6to o f\u00f2rte inp\u00e0tto de l'\u00f2mmo in sce l'\u00e0rea cost\u00eaa, se p\u00eauan atr\u00eauv\u00e2 chi v\u00e0rie sp\u00eace de ci\u00e0nte \u00f2rnament\u00e2li inport\u00e6, a part\u00ee da-o XIX s\u00e9colo, da-o Nord\u00e0frica e da-e regio\u00een subtropic\u00e2li de Am\u00e9rica setentrion\u00e2le, \u00c0zia e \u00d2ce\u00e0nia. Se p\u00eauan aregord\u00e2 sorviat\u00f9tto e v\u00e0rie sp\u00eace de p\u00e0rme, prin\u00e7ipalm\u00e9nte a p\u00e0rma da d\u00e0tai e a p\u00e0rma de Cana\u00eee. \u00c2tre ci\u00e0nte ariv\u00e6 de f\u00eaua e a-a giorn\u00e2 d\u2019ancheu comu\u00een inta Riv\u00eaa l\u00ecgure s\u00f2n a magn\u00f2lia, \u00f2rigin\u00e2ia de l'\u00c0zia, e o f\u00eego d'\u00ccndia, proveni\u00e9nte da-o M\u00e9scico.\nF\u00e0ona.\nA f\u00e0ona da f\u00e0scia cost\u00eaa, scib\u00e9n ch'a s\u00e9gge sotop\u00f2sta a 'na f\u00f2rte presci\u00f3n da l'ativit\u00e6 um\u00e2na, a prez\u00e9nta anc\u00f3n 'na \u00e7\u00e8rta vari\u00e0bilit\u00e6, co-a difux\u00f3n de \u00e7\u00e8rtid\u00f9n anim\u00e6 \u00e0nche end\u00e9mici da z\u00f6na.\nTra-e sp\u00eace ci\u00f9 comu\u00ecn gh'\u00e8 sorviat\u00f9tto i \u00f6x\u00e9lli c\u00f3mme o m\u00e8rlo, o frengo\u00e9llo, a s\u00eea e o pec\u00e9tto, di qu\u00e6 o gh'\u00e8 'n gr\u00e0nde n\u00f9mero de ezenpl\u00e2ri, \u00f3ltre che e \u00f2niprez\u00e9nti \u00f6ch\u00ecn de m\u00e2 e i picio\u00een. \u00c2tri \u00f6x\u00e9lli chi prez\u00e9nti s\u00f2n a p\u00e0soa solit\u00e2ia, l'\u00e9uggioch\u00e9utto, a sterpassolinn-a, o pic\u00f3nso, o pitaform\u00eegoe, o c\u00f9cco e o codiross\u00f2n. Gh'\u00e8 v\u00e0rie sp\u00eace de b\u00e9stie da rap\u00ecnn-a asc\u00ec, s\u00e9gge not\u00f9rne (c\u00f3mme l'aloch\u00e9tto, a \u00e7iv\u00e9tta, a barban\u00e8lla, l'al\u00f2cco, a t\u00e9sta de g\u00e0tto e o d\u00fbgo) che di\u00f9rne (c\u00f3mme l'\u00e0gogia, l'\u00e0gogia n\u00e9igra, o farch\u00e9tto, o n\u00ecbio e o f\u00e0rco).\nPe-i anf\u00ecbbi in di ci\u00f9 carater\u00ecstici a l'\u00e8 de seg\u00fbo o scilv\u00e8stro (\"Salamandra salamandra\" (Linnaeus, 1804)), n\u00e9igro e a m\u00e0ccie gi\u00e2ne, anim\u00e2 ch'o se peu tr\u00eauv\u00e2 sorviat\u00f9tto inte gr\u00f2tte e in l\u00eaughi \u00f9midi.\n\u00c0ree natur\u00e2li.\nInta Riv\u00eaa de Lev\u00e0nte s\u00f2n st\u00e6te cre\u00e6 tr\u00e6 ris\u00e8rve natur\u00e2li da p\u00e0rte da regi\u00f3n Lig\u00f9ria, a-e qu\u00e6 o va az\u00f3nto o p\u00e0rco na\u00e7ion\u00e2le de \u00c7\u00ecnque T\u00e6re. Co-a crea\u00e7i\u00f3n da p\u00e0rte de l'Uni\u00f3n Eorop\u00eaa do prog\u00e8tto Nat\u00fba 2000 a l'\u00e8 st\u00e6ta cre\u00e2 'n'inport\u00e0nte r\u00e6 de Sc\u00eeti d'Inter\u00e8sse Comunit\u00e2io, a qu\u00e6 a l'incl\u00f9dde e z\u00f6ne ci\u00f9 r\u00eccche de biodiverscit\u00e6.\nEconom\u00eea.\nPrim\u00e2io.\n\u00d3ltre a-o tur\u00ecsmo, l'ativit\u00e6 econ\u00f2mica ci\u00f9 inport\u00e0nte da Riv\u00eaa de Lev\u00e0nte, cosc\u00ec c\u00f3mme into r\u00e8sto da Lig\u00f9ria, a l'\u00e8 de l\u00f3ngo st\u00e6ta l'agricolt\u00fba. In particol\u00e2 o terit\u00f6io estremam\u00e9nte \u00e0spio e dr\u00eeto o l'\u00e0 d\u00e6to 'n gr\u00e0nde inp\u00f9lso a-a difux\u00f3n da coltiva\u00e7i\u00f3n in sc\u00ea c\u00f2ste di m\u00f3nti, gr\u00e0\u00e7ie a-a realiza\u00e7i\u00f3n de cosc\u00ec d\u00eete f\u00e0sce.\nParticolarm\u00e9nte inport\u00e0nte a l'\u00e8 a coltiva\u00e7i\u00f3n di o\u00eevi, sp\u00e9cce inta z\u00f6na tra Lav\u00e0gna e Mon\u00eagia, di \u00f2rt\u00e0ggi e, sorviat\u00f9tto, de v\u00e0rie v\u00ecgne t\u00ecpiche. Tra e vari\u00eat\u00e6 tradi\u00e7ion\u00e2li gh'\u00e8 o b\u00f2sco, l'\u00fbga gianch\u00e9tta, a gianch\u00e9tta zen\u00e9ize e o verment\u00ecn, t\u00f9tti di vit\u00ecgni a gr\u00e0nn-a gi\u00e0nca, ma s\u00f2n coltiv\u00e6 de vari\u00eat\u00e6 a gr\u00e0nn-a n\u00e9igra asc\u00ec, c\u00f3mme o sangiov\u00e9ize, o \u00e7\u00eax\u00ecn e o canai\u00f4.\nSecond\u00e2io.\nL'ativit\u00e6 industri\u00e2le inta Riv\u00eaa a no l'\u00e8 m\u00e2i st\u00e6ta t\u00e0nto com\u00f9n, co-e p\u00f6che inpr\u00e9ize exist\u00e9nti che s\u00f2n specializ\u00e6 sorviat\u00f9tto inti seto\u00ee da canterist\u00ecca nav\u00e2le e da mec\u00e0nica. Tra di qu\u00e9sti se p\u00eauan regord\u00e2 i cant\u00ea \"Oto Melara\" da Sp\u00e9zza, de propi\u00eat\u00e6 de l'azi\u00e9nda \"Leonardo\", e qu\u00e9lli do Muggi\u00e0n e de R\u00eeva Trig\u00f4zo, de propi\u00eat\u00e6 de Fincantieri.\nDe \u00f2r\u00ecgine b\u00e9n b\u00e9n ci\u00f9 ant\u00eega a l'\u00e8 l'ativit\u00e6 miner\u00e0ria lig\u00e2 a l'estra\u00e7i\u00f3n da ci\u00e0ppa, storicam\u00e9nte as\u00e6 pratic\u00e2 inta z\u00f6na de Lav\u00e0gna scib\u00e9n che, a-a giorn\u00e2 d\u2019ancheu, s\u00e9ggian ci\u00f9 inport\u00e0nti e min\u00eae da val\u00e0dda Fontann-a B\u00f3nn-a. \nPi-\u00e2 produ\u00e7i\u00f3n d'energ\u00eea el\u00e9trica, \u00f3ltre che di inpi\u00e0nti de p\u00e2e mesci\u00e6 da-a f\u00f2rsa do v\u00e9nto scito\u00e6 v\u00e8rso i m\u00f3nti, into g\u00f3rfo da Sp\u00e9zza o se tr\u00eauva 'n gr\u00e0nde inpi\u00e0nto pe f\u00e2 trasform\u00e2 torn\u00e2 o GNL inta s\u00f2 f\u00f3rma gas\u00f4za, \u00f2 s\u00e6 o rigasificat\u00f4 de \"Panigaglia\".\nTersi\u00e2io.\nA-a giorn\u00e2 d\u2019ancheu ina de ativit\u00e6 econ\u00f2miche centr\u00e2li pi-\u00e2 Riv\u00eaa de Lev\u00e0nte a l'\u00e8 sorviat\u00f9tto qu\u00e9lla lig\u00e2 a-o tur\u00ecsmo, s\u00e9gge de itali\u00e9n che de vixitato\u00ee interna\u00e7ion\u00e2li, atir\u00e6 da-o cl\u00ecmma m\u00eete e da-e bel\u00e9sse natur\u00e2li de l'\u00e0rea. A ci\u00f9 p\u00e0rte di movim\u00e9nti tur\u00ecstici a l'\u00e8 lig\u00e2 a-a froi\u00e7i\u00f3n de m\u00e6nn-e e da c\u00f2sta ma in \u00f2gni m\u00f2ddo s\u00f2n inport\u00e0nti asc\u00ec e ativit\u00e6 lig\u00e6 a l'escurscion\u00ecsmo e a-e manifesta\u00e7io\u00een coltur\u00e2li.\nComunica\u00e7io\u00een.\nStr\u00e0dde.\nA Riv\u00eaa de Lev\u00e0nte a l'\u00e8 coleg\u00e2 a-e regio\u00een vix\u00ecnn-e da-e sego\u00e9nti outostr\u00e0dde:\nPi-\u00e2 viabilit\u00e6 \u00f2rden\u00e2ia a str\u00e0dda ci\u00f9 inport\u00e0nte da Riv\u00eaa de Lev\u00e0nte a l'\u00e8 de l\u00f3ngo st\u00e6ta a SS1 Aurelia, a qu\u00e6 a core pe t\u00f9tta a Riv\u00eaa l\u00ecgure restando, anc\u00f3n a-a giorn\u00e2 d\u2019ancheu, 'n'art\u00eaia fondament\u00e2le pi-\u00e2 regi\u00f3n e tra-e st\u00e0dde ci\u00f9 inport\u00e0nti d'It\u00e0lia asc\u00ec. E \u00e2tre str\u00e0dde che, partindo da l'Aurelia, van v\u00e8rso i m\u00f3nti, e d\u00f3nca in Piem\u00f3nte, Em\u00eclia Rom\u00e0gna e Tosc\u00e0nn-a, s\u00f2n:\nFerov\u00eee.\nL\u00f3ngo a Riv\u00eaa de Lev\u00e0nte, \u00f3ltre che a SS1 e a A12, a core \u00e0nche a l\u00ecnia ferovi\u00e0ria Z\u00eana-P\u00eeza, realiz\u00e2 tra-o 1861 e o 1874, ch'a colega o capol\u00eaugo l\u00ecgure co-a Tosc\u00e0nn-a.\nDa-a Z\u00eana-P\u00eeza partan d\u00f4e \u00e2tre l\u00ecnie ferovi\u00e0rie che colegan o m\u00e2 a-a Cian\u00fba Pad\u00e0nn-a: \u00f2 s\u00e6 a Mil\u00e0n-Z\u00eana, ch'a va da-o capol\u00eaugo lonb\u00e0rdo a qu\u00e9llo l\u00ecgure, e a ferov\u00eea P\u00e0rma-Sp\u00e9zza, d\u00eeta Pontremol\u00e9ize asc\u00ec, che pasando pi-\u00e2 val\u00e0dda da M\u00e2gra a colega qu\u00e9ste d\u00f4e \u00e7it\u00e6.\nP\u00f2rti.\nInta Riv\u00eaa de Lev\u00e0nte o se tr\u00eauva l'inport\u00e0nte p\u00f2rto da Sp\u00e9zza, p\u00e0rte de l'Aotorit\u00e6 de Scist\u00eama Porto\u00e2le do M\u00e2 L\u00ecgure \u00d2rient\u00e2le ins\u00e9mme a-o p\u00f2rto de Car\u00e6a, atrez\u00f2u pi-\u00e2 movim\u00e9nta\u00e7i\u00f3n s\u00e9gge de m\u00e8r\u00e7e che de pasag\u00ea, \u00f3ltre che b\u00e2ze da Mar\u00ecnn-a Milit\u00e2re.\n\u00d3ltre a-i p\u00f2rti comerci\u00e2li, inta Riv\u00eaa se p\u00eauan atrov\u00e2 numer\u00f4zi p\u00f2rti tur\u00ecstici pe l'\u00f2rm\u00e9zzo de inbarca\u00e7io\u00een da dip\u00f2rto. In particol\u00e2, in \u00f3rdine pe n\u00f9mero de p\u00f2sti b\u00e0rca dispon\u00ecbili, gh'\u00e8 i p\u00f3nti d\u2019orm\u00e9zzo de:\nAriop\u00f2rti.\nInta Riv\u00eaa de Lev\u00e0nte, scib\u00e9n ch'o s\u00e9gge de rid\u00fbte dimenscio\u00een, a gh'\u00e8 'n ariop\u00f2rto asc\u00ec, scito\u00f2u vix\u00ecn a-o p\u00e0ize de Sarz\u00e0nn-a. Nasci\u00fbo c\u00f3mme ariop\u00f2rto milit\u00e2re into 1918, atoalm\u00e9nte o l'\u00e0 a-o s\u00f2 int\u00e8rno a s\u00eade de 'n arioclub civ\u00eele asc\u00ec, o qu\u00e6 o \u00f2rganiza v\u00e0rie ativit\u00e6 c\u00f3mme c\u00f3rsi de x\u00eauo e de paracadut\u00ecsmo.\nComu\u00een.\nIn sci\u00f4 M\u00e2 L\u00ecgure, l\u00f3ngo a Riv\u00eaa de Lev\u00e0nte, se afacian 26 comu\u00een, faxenti p\u00e0rte de d\u00f4e div\u00e8rse prov\u00ecnse. Inte l\u00f4 \u00f3rdine de dispoxi\u00e7i\u00f3n, da Z\u00eana v\u00e8rso \u00e8st, s\u00f2n:"}
{"id": "28165", "revid": "12052", "url": "https://lij.wikipedia.org/wiki?curid=28165", "title": "V\u00ecn da Lig\u00f9ria", "text": "A gl\u00f2ria di V\u00ecn da L\u00ecguria a l'\u00e9 dov\u00fba a-a particol\u00e2 orograf\u00eea do terit\u00f6io de qu\u00e9sta regi\u00f3n, form\u00e2 da str\u00e9ite val\u00e0dde, r\u00e0pide col\u00ecnn-e e mont\u00e0gne afaci\u00e6 in sci\u00f4 M\u00e2 L\u00ecgure, carater\u00ecstiche che r\u00e9ndan as\u00e6 dificolt\u00f4za a coltiva\u00e7i\u00f3n de v\u00ecgne e d'\u00f2gni \u00e2tra piantagi\u00f3n, t\u00e0nto da f\u00e2 defin\u00ee a viticolt\u00fba l\u00ecgure c\u00f3mme \"er\u00f2ica\".\nO m\u00e2 e o paiz\u00e0ggio \u00e0n de l\u00f3ngo ezercit\u00f2u 'na f\u00f2rte inflo\u00e9nsa in sc\u00ee v\u00ecn e a viticolt\u00fba da Liguria. Def\u00e6ti i vign\u00eati l\u00ecguri, esp\u00f2sti a-a br\u00eexa mar\u00ecnn-a e coltiv\u00e6 in sce de r\u00e0pide c\u00f2ste di m\u00f3nti che chinan v\u00e8rso o m\u00e2, prod\u00fban di v\u00ecn co-\u00eena \"salinit\u00e6\" t\u00f9tta particol\u00e2 e person\u00e2 ch'a l'\u00e9 dif\u00ec\u00e7ile d'atrov\u00e2 in \u00e2tri v\u00ecn.\nA produ\u00e7i\u00f3n di v\u00ecn in Lig\u00f9ria a prezop\u00f3nn-e d\u00f3nca 'na gr\u00e0nde pasci\u00f3n e t\u00e0nto sp\u00ecrito de sacrif\u00ec\u00e7io, ch'o l'\u00e9 per\u00f2 b\u00e9n b\u00e9n ripag\u00f2u da di v\u00ecn da-a qualit\u00e6 mil\u00eea.\nSt\u00f6ia.\nE pr\u00ecmme testimoni\u00e0nse da coltiva\u00e7i\u00f3n da v\u00ecgna in Lig\u00f9ria remontan a l'et\u00e6 di rom\u00e2ni, d\u00e6to che l'agr\u00fba do terit\u00f6io ne av\u00e9iva inped\u00eeo 'n svil\u00f9ppo inte l'\u00e9poche ci\u00f9 ant\u00eeghe. I v\u00ecn l\u00ecguri s\u00f3n menson\u00e6 za da Plinio o V\u00eagio, scib\u00e9n che e pr\u00ecmme coltiva\u00e7io\u00ecn s\u00f3n st\u00e6te squ\u00e6xi de seg\u00fbo 'na colt\u00fba inport\u00e2 da-i Etr\u00f9schi, d\u00e6to che s\u00f3n riconduc\u00ecbili a l\u00f4 e testimoni\u00e0nse ci\u00f9 ant\u00eeghe ritrov\u00e6 inta Riv\u00eaa de Lev\u00e0nte, inta z\u00f6na da Sp\u00e9zza e de \u00c7\u00ecnque T\u00e6re.\nInto per\u00eeodo mediev\u00e2le, l'aferma\u00e7i\u00f3n comerci\u00e2le de Z\u00eana e da s\u00f2 Rep\u00f9brica, \u00e0n d\u00e6to 'n f\u00f2rte inp\u00f9lso a-a viticolt\u00fba e a-a produ\u00e7i\u00f3n do v\u00ecn asc\u00ec, sorviat\u00f9tto gr\u00e0\u00e7ie a-i cont\u00e0tti con \u00e2tri p\u00f2poli e colt\u00fbe che l'\u00e0n perm\u00ecsso 'n inrich\u00eese da regi\u00f3n s\u00f3tt'a-o p\u00f3nto de v\u00ecsta da anpelograf\u00ecco. Rich\u00e9ssa cosc\u00ec abond\u00e0nte ch'a l'\u00eaa za fam\u00f4za a qualit\u00e6 de \u00fbghe da Riv\u00eaa a-i t\u00e9npi do Petrarca o qu\u00e6, dedicando 'na l\u00f6de a-i v\u00ecn de \u00c7\u00ecnque T\u00e6re, o scriv\u00e9iva de c\u00f3mme qu\u00e9sti fo\u00eesan superi\u00f4ri a qu\u00e9lli da lezend\u00e2ia Meroe. S\u00f3n do 1500 i pr\u00ecmmi riferim\u00e9nti a di vit\u00ecgni spec\u00ecfici, in particol\u00e2 a l'\u00fbga gianch\u00e9tta (\"Albarola\"). De l'in\u00ec\u00e7io de l'Euto\u00e7\u00e9nto s\u00f3n i pr\u00ecmmi repert\u00f6i de vari\u00eat\u00e6 de \u00fbga e di v\u00ecn prod\u00fbti in Lig\u00f9ria, tra i qu\u00e6 s\u00f3n menson\u00e6 s\u00e9gge o Verment\u00ecn che a Gianch\u00e9tta, e into s\u00e9colo d\u00f2ppo se arivi\u00e2 adreit\u00fba a ci\u00f9 \u00f2 m\u00eano 600 vit\u00ecgni. \u00c0nche a-a giorn\u00e2 d'ancheu e condi\u00e7io\u00ecn anbient\u00e2li e do terit\u00f6io no consentan de coltiva\u00e7io\u00ecn est\u00e9ize in sce di gr\u00e9ndi ter\u00e9n, mot\u00eevo pe-o qu\u00e6 a realt\u00e6 vitivin\u00eccola da Lig\u00f9ria a l'\u00e9 costito\u00eea pi-\u00e2 ci\u00f9 p\u00e0rte da cant\u00ecnn-e de pic\u00ecnn-e dimenscio\u00ecn e con de produ\u00e7io\u00ecn in g\u00e9nere limit\u00e6.\nVit\u00ecgni.\nL'entrot\u00e6ra l\u00ecgure o l'\u00e9 form\u00f2u pi-\u00e2 ci\u00f9 p\u00e0rte da de z\u00f6ne p\u00ecn de m\u00f3nti e d\u00f3nca a produ\u00e7i\u00f3n vitivin\u00eccola da Lig\u00f9ria a l'\u00e9 concentr\u00e2 sorviat\u00f9tto l\u00f3ngo a f\u00e0scia cost\u00eaa e s\u00f4lo in p\u00e0rte, d\u00f3nde o fo\u00eese posc\u00ecbile, inte \u00e0ree int\u00e8rne da regi\u00f3n. E vari\u00eat\u00e6 de vit\u00ecgni ci\u00f9 dif\u00fbze s\u00f3n qu\u00e9lle a gr\u00e0nn-a gi\u00e0nca, in particol\u00e2 inte l'\u00e0rea centr\u00e2le e \u00f2rient\u00e2le, con qu\u00e9lle a gr\u00e0nn-a n\u00e9igra che s\u00f3n concentr\u00e6 inta p\u00e0rte \u00f2cident\u00e2le da regi\u00f3n.\nL\u00ecsta di v\u00ecn l\u00ecguri.\nV\u00ecn a Denomina\u00e7i\u00f3n de \u00d2r\u00ecgine Control\u00e2 e Garant\u00eea.\nInta Lig\u00f9ria a no gh'\u00e9 di v\u00ecn co-o m\u00e0rco DOCG.\nV\u00ecn a Indica\u00e7i\u00f3n Gi\u00f6gr\u00e0fica T\u00ecpica.\nInta regi\u00f3n Lig\u00f9ria a gh'\u00e9 qu\u00e0ttro \u00e0ree IGT.\nProdu\u00e7i\u00f3n.\nD\u00e6ti.\nA produ\u00e7i\u00f3n de v\u00ecn in Lig\u00f9ria a l'amonta a:\nZ\u00f6ne produt\u00eeve.\nPartindo da \u00e8st, e d\u00f3nca da-a Riv\u00eaa de Lev\u00e0nte, a pr\u00ecmma z\u00f6na vin\u00eccola ch'a se peu incontr\u00e2 a l'\u00e9 qu\u00e9lla di C\u00f2lli de L\u00fbni, \u00e0rea ch'a s'est\u00e9nde sc\u00ecnn-a-a prov\u00ecnsa de M\u00e0ssa-Car\u00e6a, in Tosc\u00e0nn-a. L'\u00fbga a gr\u00e0nn-a gi\u00e0nca ci\u00f9 com\u00f9n chi a l'\u00e9 o Verment\u00ecn, d\u00eauvi\u00f2u s\u00e9gge in pur\u00e9ssa che pi-\u00e2 produ\u00e7i\u00f3n do C\u00f2lli de L\u00fbni Gi\u00e0nco, a-o qu\u00e6 s'az\u00f3nze o Trebi\u00e0no Tosc\u00e0n e \u00e2tre \u00fbghe a gr\u00e0nn-a gi\u00e0nca. O C\u00f2lli de L\u00fbni R\u00f3sso o l'\u00e9 pe c\u00f3ntra prod\u00fbto con Sangiov\u00e9ize, \"Canaiolo\" N\u00e9igro, \u00c7\u00eax\u00ecn, \"Pollera\" N\u00e9igra e Cabernet Sauvignon.\nA gh'\u00e9 p\u00f6i a z\u00f6na de \u00c7\u00ecnque T\u00e6re, d\u00f3nde o paiz\u00e0ggio o l'\u00e9 tra i ci\u00f9 sugest\u00eevi che se p\u00eauan \u00f2serv\u00e2, co-i vign\u00eati aciant\u00e6 inte r\u00e0pide c\u00f2ste di m\u00f3nti in sc\u00ea qu\u00e6 s\u00f3n st\u00e6te realiz\u00e6 de f\u00e0sce che chinan v\u00e8rso o m\u00e2. I v\u00ecn de \u00c7\u00ecnque T\u00e6re s\u00f3n prod\u00fbti co-e \u00fbghe di vit\u00ecgni B\u00f2sco, Gianch\u00e9tta e Verment\u00ecn, da-i qu\u00e6 se \u00f2tegnan di v\u00ecn gi\u00e0nchi s\u00e9cchi e o r\u00e2ro pas\u00eeo Sciachetr\u00e0, prod\u00fbto con de \u00fbghe surmat\u00fbre lasci\u00e6 apas\u00ee in di loc\u00e2li d\u00e6ti de l'\u00e2ia.\nCi\u00f9 a pon\u00e9nte, e \u00e0ree DOC da Val\u00e0dda do Pon\u00e7\u00e9ivia e do Tig\u00f9lio se dist\u00ecngoan pe-i v\u00ecn prod\u00fbti con l'\u00fbga Gianch\u00e9tta zen\u00e9ize, n\u00f3mme loc\u00e2le do vit\u00ecgno de l\"'Albarola\".\nA Riv\u00eaa de Pon\u00e9nte a l'\u00e9 carateriz\u00e2 da-a produ\u00e7i\u00f3n de v\u00ecn r\u00f3ssi, co-e \u00fbghe di vit\u00ecgni Ros\u00e9ize, Orme\u00e0sco (D\u00f4\u00e7\u00e9tto) e \u00c7\u00eax\u00ecn. O Ros\u00e9ize in particol\u00e2 o l'\u00e9 o protagon\u00ecsta asol\u00fbto di v\u00ecn da DOC Dos\u00e0iga. Co-o Ros\u00e9ize se fan di v\u00ecn r\u00f3ssi frut\u00e6 e tan\u00ecn p\u00f6co agresc\u00eevo, carateriz\u00e6 da 'na colora\u00e7i\u00f3n t\u00e9noe e smors\u00e2, sc\u00ecmile a qu\u00e9lla di v\u00ecn da Nebieu. L'Orme\u00e0sco o l'\u00e9 pe c\u00f3ntra o protagon\u00ecsta da DOC de Porn\u00e0sce. Co-a m\u00e6xima \u00fbga se f\u00e2 l'Orme\u00e0sco Sciac-tr\u00e0 asc\u00ec, 'n v\u00ecn roz\u00f2u da no conf\u00f3nde co-o Sciachetr\u00e0 de \u00c7\u00ecnque T\u00e6re. O Verment\u00ecn e o Pig\u00f2u s\u00f3n di vit\u00ecgni geneticam\u00e9nte sc\u00ecmili tra l\u00f4 e caraterizan i v\u00ecn gi\u00e0nchi inta DOC Riv\u00eaa de Pon\u00e9nte, in particol\u00e2 inte z\u00f6ne conpr\u00e9ize tra e \u00e7it\u00e6 de S\u00e0nn-a e de Inp\u00e9ria."}
{"id": "28166", "revid": "12052", "url": "https://lij.wikipedia.org/wiki?curid=28166", "title": "\u00c7\u00ecmma a-a zen\u00e9ize", "text": "Se sa ch'a-i Zen\u00e9ixi ghe pi\u00e2xe resparmi\u00e2. Se sa che i Zen\u00e9ixi s\u00f3n sparagn\u00ecn. \nIn maxel\u00e2 o l'\u00eaa \u00fbzo d\u00ee: \"chi no se c\u00e0ccia v\u00eea n\u00ecnte\". D\u00f6tr\u00e6 p\u00e0rte da b\u00e9stia, prez\u00e9npio, c\u00f3mme e \u00e7erv\u00e9lle e-e c\u00f3gge, no s\u00f3n go\u00e6i agrad\u00eee da-e caz\u00e0nn-e, e a str\u00ecscia da p\u00e0nsa - m\u00f2lla a toc\u00e2la - ma tr\u00f2ppo m\u00e2gra p'\u00ease brostol\u00eea e st\u00f3ppa se bog\u00eea - a rest\u00e2va in sci\u00f4 b\u00e0nco. T\u00f9tti i maxel\u00e6 gh'\u00e0n in cot\u00e9llo co-a l\u00e0mma l\u00e0rga e apis\u00fba. Qu\u00e9llo maxel\u00e2 zen\u00e9ize de pr\u00ecmma - do qu\u00e6 a st\u00f6ia a no d\u00eexe o n\u00f3mme, ma f\u00f2scia, s'o l'\u00e0iva ag\u00f9ggia, f\u00ee, t\u00e9ia de l\u00ecn e pontaieu o po\u00e9iva \u00ease 'na d\u00f2nna - o l'\u00e0 tagi\u00f2u 'n l\u00f3ngo t\u00f2cco de p\u00e0nsa do vit\u00e9llo, o l'\u00e0 ceg\u00f2u in do\u00ee e o l'\u00e0 cux\u00eeo t\u00f9tto in g\u00eeo con do sp\u00e2go, fax\u00e9ndone 'n sach\u00e9tto de f\u00f3rma quadr\u00e2ta av\u00e8rto inte 'n c\u00e0nto. O l'\u00e0 inbot\u00eeo de c\u00e0rne tritol\u00e6 e de g\u00f9sti, o l\u2019\u00e0 cux\u00eeo l'\u00f9rtimo c\u00e0nto, o l'\u00e0 ingug\u00e9ito a c\u00e0rne inte 'n p\u00e0nno de l\u00ecn gi\u00e0nco e o l'\u00e0 m\u00ecssa a bog\u00ee: qu\u00e9llo che l'\u00e9 vegn\u00fbo f\u00eaua l\u2019\u00e9 st\u00e6to a \u00e7\u00ecmma a-a zen\u00e9ize (in itali\u00e0n: \"Cima alla genovese\").\nA \"\u00c7\u00ecmma\".\nEtimolog\u00eea: con t\u00f9tta probabilit\u00e0 a l'\u00e9 st\u00e6ta ciam\u00e2 cosc\u00ec perch\u00e9 o l'\u00e9 'na \"\u00e7\u00ecmma de viv\u00e0nda\", \"de pit\u00e0nsa\", cosc\u00ec c\u00f3mme d\u00ecmmo \"\u00e7\u00ecmma d'\u00f2mmo\" de 'n \u00f2mmo b\u00f3n, \u00f2 s\u00e6 'n mangi\u00e2 da r\u00e8!\nA \"\u00e7\u00ecmma\" o l'\u00e9 asc\u00ec a z\u00f6na d\u00e2-ar\u00e9nte a l'o\u00eax\u00ecn de quarc\u00f6sa e pori\u00e6 d\u00e2se chi-\u00e2 par\u00f2lla a se rifer\u00ecsce a-o f\u00e6to ch\u00f2-u sach\u00e9tto o l'\u00e9 cux\u00eeo, o gh'\u00e0 l'o\u00eax\u00ecn.\nRigo\u00e0rdo a-o n\u00f3mme do s\u00e0cco f\u00e6to co-a p\u00e0nsa do vit\u00e9llo, o l'\u00e9 ciam\u00f2u inte t\u00e0nti n\u00f3mmi: \"s\u00e0cco\", \"sach\u00e9tto\", \"sc\u00f2rsa\", \"st\u00e0cca\" \u00f2 senplicem\u00e9nte \"\u00e7\u00ecmma\". \nO l'\u00e9 'n pi\u00e2to da cux\u00ecnn-a p\u00f6via e ch'o d\u00eauvia p\u00e0rte do vit\u00e9llo scart\u00e6 da-a prepara\u00e7i\u00f3n pe-e t\u00f6e r\u00eccche. L'az\u00f3nta de \u00e8rbe arom\u00e0tiche (i coscid\u00eeti \"g\u00f9sti\"), da-i f\u00f2rti prof\u00f9mmi e savo\u00ee - t\u00f9tte fr\u00e9sche e che se tr\u00eauvan inti \u00f2rti \u00f2 inte t\u00e6re no coltiv\u00e6 da Riv\u00eaa l\u00ecgure, lev\u00f2u i ci\u00f6i de gan\u00e9ufano - d\u00eexan che l'\u00f2r\u00ecgine de sta pit\u00e0nsa o se p\u00e8rde inta gr\u00e0nde tradi\u00e7i\u00f3n da cux\u00ecnn-a itali\u00e0nn-a do Rinascimento, qu\u00e0nde e c\u00e0rne \u00eaan far\u00e7\u00eee con mescci\u00fbe tritol\u00e6, f\u00e6te de c\u00e0rne d'\u00e2tre b\u00e9stie, mescci\u00e6 a verd\u00fbe fr\u00e9sche e aromatiz\u00e6 a r\u00e6o con dr\u00f6ghe, nostr\u00e0nn-e \u00f2 che ne vegn\u00eevan da-i p\u00e0ixi azi\u00e0tichi.\nL'\u00fbzo de serv\u00ee sto pi\u00e2to, c\u00e2do, \u00f2 fr\u00e9ido o gi\u00f3rno d\u00f2ppo, o l'\u00e9 'n'\u00e2tra pr\u00eauva da s\u00f2 ant\u00eega \u00f2r\u00ecgine, qu\u00e0nde e dr\u00f6ghe - al\u00f4a i fr\u00eeghi no gh'\u00eaan - along\u00e2van o per\u00eeodo de consuma\u00e7i\u00f3n de pit\u00e0nse, sp\u00e9cce qu\u00e9lle de c\u00e0rne e di d\u00f4sci. Ghe n'\u00e9 de t\u00f9tte e r\u00e0zze che dip\u00e9ndan da-a disponibilit\u00e6 d'ingredi\u00e9nti e da-o g\u00f9sto person\u00e2le.\nD\u00f6ze pe 8/10 pers\u00f3nn-e.\n- 1.200 gr\u00e0mmi (in ch\u00ecllo e do\u00ee \u00e8tti) de p\u00e0nsa de vit\u00e9lla av\u00e8rta a s\u00e0cco;&lt;br&gt;\n- 100 gr\u00e0mmi de p\u00f3rpa de vit\u00e9lla tritol\u00e2;&lt;br&gt;\n- 80 gr\u00e0mmi de tet\u00ecnn-a de vit\u00e9lla;&lt;br&gt;\n- 1/2 \u00e7erv\u00e9llo de vit\u00e9lla e 'n lac\u00e9tto;&lt;br&gt;\n- p\u00f6chi toch\u00e9tti de fil\u00e9tti de vit\u00e9llo;&lt;br&gt;\n- d\u00f4e c\u00f3gge de vit\u00e8llo;&lt;br&gt;\n- 50 gr\u00e0mmi de bit\u00eero;&lt;br&gt;\n- pigneu, p\u00e8rsa e \u00e2tre dr\u00f6ghe a pi\u00e2x\u00e9i;&lt;br&gt;\n- qu\u00e0rche cugi\u00e2 de form\u00e0ggio piaxent\u00ecn grat\u00f2u;&lt;br&gt;\n- 8 \u00eauve;&lt;br&gt;\n- 'na branc\u00e2 de po\u00eesci e unn-a de f\u00f3nzi s\u00e9cchi pr\u00ecmma bagn\u00e6 e d\u00f2ppo sprem\u00fbi pe lev\u00e2ghe l'\u00e6goa;&lt;br&gt;\n- 1 sp\u00eego d'\u00e0ggio fr\u00e9sco pi\u00f2u e sciac\u00f2u;&lt;br&gt;\n- s\u00e2 qu\u00e0nte b\u00e0sta;&lt;br&gt;\n- 2 l\u00eetri de br\u00f2ddo veget\u00e2le.&lt;br&gt;\nPrepara\u00e7i\u00f3n.\nO sach\u00e9tto de vit\u00e9llo o d\u00eav'\u00ease lav\u00f2u e lasci\u00f2u a stis\u00e2 e d\u00f2ppo sciug\u00f2u co-in p\u00e0nno gi\u00e0nco. P\u00f2-u p\u00ecn f\u00e2 pigi\u00e2 o brostol\u00eeo into bit\u00eero a t\u00f9tte e \u00e2tre c\u00e0rne, e d\u00f2ppo menis\u00e2le in sci\u00f4 tagi\u00f2u, A p\u00f3rpa, o lac\u00e9tto e a tet\u00ecnn-a l'\u00e9 m\u00eagio tagi\u00e2le f\u00ecnn-e f\u00ecnn-e; in qu\u00e0nte a-e \u00e2tre c\u00e0rne se p\u00eauan menis\u00e2 in m\u00f2ddo ci\u00f9 gr\u00f2sciol\u00e0n, Inte 'n ti\u00e0n, no in sci\u00f4 f\u00eaugo, m\u00e9tighe e c\u00e0rne e az\u00f3nzighe i po\u00eesci, i pigneu, l'\u00e0ggio, a p\u00e8rsa e i f\u00f3nzi. Da p\u00e0rte sb\u00e0tte e \u00eauve e un\u00eele a-o conp\u00f2sto, a fr\u00e8ido, de l\u00f3ngo remesci\u00e0ndo con delicat\u00e9ssa. Az\u00f3nze a s\u00e2, o piaxent\u00ecn grat\u00f2u e-e \u00e2tre dr\u00f6ghe a pi\u00e2x\u00e9i. O conp\u00f2sto o d\u00eave \u00ease remesci\u00f2u con g\u00e0ibo, in m\u00f2ddo da \u00f2tegn\u00ee 'n inp\u00e0sto m\u00f2rbido, co-o qu\u00e6 inp\u00ee o sach\u00e9tto da p\u00e0nsa do vit\u00e9llo, pe i 2/3 da s\u00f2 capa\u00e7it\u00e6. Cux\u00ee con do f\u00ee gi\u00e0nco rexist\u00e9nte, ingh\u00e9ugge a \u00e7\u00ecmma inte 'n p\u00e0nno de l\u00ecn gi\u00e0nco steriliz\u00f2u e cux\u00ee l'o\u00eax\u00ecn. Cosc\u00ec b\u00e9n lig\u00e2, a c\u00e0rne a d\u00eav\u2019\u00ease apos\u00e2 into br\u00f2ddo de verd\u00fbe c\u00e2do, ma no bog\u00e9nte. Lasci\u00e2la bog\u00ee pe 'n'\u00f4a s\u00e9nsa cov\u00e8rcio e pe \u00e2tre d\u00f4e \u00f4e co-o cov\u00e8rcio, e ponzigi\u00e2la \u00f2gni t\u00e0nto co-\u00een\u2019ag\u00f9ggia gr\u00f2ssa pe f\u00e2ghe sciort\u00ee l\u2019\u00e2ia. Lev\u00e2 da-o br\u00f2ddo, a sai\u00e2 \u00ecnscia c\u00f3mme 'n bal\u00f3n. S\u00e9nsa deslig\u00e2la a se d\u00eave m\u00e9tte s\u00f3tta \u2019n p\u00e9izo, pe f\u00e2ghe pigi\u00e2 a f\u00f3rma cl\u00e0scica (e n\u00f2stre madon\u00e6 d\u00eauvi\u00e2van o f\u00e6ro da sti\u00e2 de gh\u00eeza). A se s\u00e8rve fr\u00e9ida e tagi\u00e2 a fet\u00ecnn-e. A se peu aconpagn\u00e2 con da maion\u00e9ize \u00f2 con da s\u00e0rsa v\u00e8rde pe bog\u00eei. \nF\u00e6 aten\u00e7i\u00f3n a no inp\u00ee tr\u00f2ppo o sach\u00e9tto perch\u00e9 into ch\u00e9uxe, a sc\u00f2rsa de c\u00e0rne est\u00e8rna a se ret\u00eea e, in c\u00e0ngio, l'inp\u00e0sto dr\u00e9nto, pe v\u00eea de \u00eauve, o se \u00ecnscia. A \u00e7\u00ecmma a pori\u00e6 cosc\u00ec \"scciup\u00e2\" e o p\u00ecn spanteg\u00e2se into br\u00f2ddo.\nTra e t\u00e0nte vari\u00e0nti do p\u00ecn, unn-a a l'\u00e9 qu\u00e9sta: conp\u00f2sto de toch\u00e9tti de p\u00f3rpa de vit\u00e9lla bog\u00eei, po\u00eesci za bog\u00eei, pors\u00e9mmo, piaxent\u00ecn grat\u00f2u e 'na car\u00f2tta bog\u00eea e tagi\u00e2 in m\u00f2ddo gr\u00f2sciol\u00e0n. \nE d\u00e6to chi-a \"\u00c7\u00ecmma\" a l'\u00e9 poex\u00eea, v\u00f2-u li comm'o l'\u00e0 cant\u00e2 o po\u00eata zen\u00e9ize \u00c0ldo Acquar\u00f3n (1898-1964): \u00abA \u00c7\u00ecmma p\u00ecnn-a\u00bb\n Comm'a se fa? M\u00e6 c\u00e2o... l'\u00e9 'na par\u00f2lla!&lt;br&gt;\n L'\u00e9 c\u00f3mme defin\u00ee a feli\u00e7it\u00e6.&lt;br&gt;\n Ghe veu t\u00e9npo, pa\u00e7i\u00e9nsa, abilit\u00e6&lt;br&gt;\n 'na sc\u00f2rsa de vit\u00e9lla sot\u00ee e fr\u00f2lla,&lt;br&gt;\n \u00eauve, po\u00eesci, lac\u00e9tti b\u00e9n spel\u00e6.&lt;br&gt;\n No tr\u00f2ppe \u00eauve d\u00f3nca a v\u00eagne c\u00f2lla,&lt;br&gt;\n e p\u00f6i lasci\u00e2la cr\u00fba ch'a r\u00e8ste m\u00f2lla.&lt;br&gt;\n \nD\u00f2ppo l'\u00e0 cant\u00e2 o Fabrizio De Andr\u00e9 asc\u00ec (\"A \u00c7\u00ecmma\"), ma a poex\u00eea de l'Acquar\u00f3n a l'\u00e9 st\u00e6ta scr\u00eeta pr\u00ecmma."}
{"id": "28167", "revid": "10132", "url": "https://lij.wikipedia.org/wiki?curid=28167", "title": "\u00c7imma a-a zeneize", "text": ""}
{"id": "28170", "revid": "12052", "url": "https://lij.wikipedia.org/wiki?curid=28170", "title": "Cux\u00ecnn-a l\u00ecgure", "text": "T\u00f9tte e \u00e8rbe comest\u00ecbili e-e verd\u00fbe, cresci\u00fbe sott'a-o s\u00f4 da Lig\u00f9ria, \u00ecntran e intri\u00e0n inte t\u00f9tte e ri\u00e7\u00e8tte t\u00ecpiche da Cux\u00ecnn-a l\u00ecgure; cosc\u00ec c\u00f3mme t\u00f9tte e variet\u00e6 comest\u00ecbili de p\u00e9sci, crost\u00e0cei e de fr\u00fbti de m\u00e2, che pr\u00f3speran into m\u00e2 ch'o b\u00e0gna e cost\u00eae l\u00ecguri, \u00ecntran e intri\u00e0n inte ri\u00e7\u00e8tte tradi\u00e7ion\u00e2li l\u00ecguri. O pr\u00ecmmo l\u00ecbbro de cux\u00ecnn-a l\u00ecgure o l'\u00e9 \"La vera maniera di cucinare alla genovese\" do Gi\u00f6b\u00e0tta R\u00e0tto, public\u00f2u into 1863.\nQu\u00e9sta cux\u00ecnn-a, ch'a l'\u00e9 de t\u00e6ra e de m\u00e2, a l'espr\u00ecmme e d\u00f4e \u00e0nime do terit\u00f6io: a l'\u00e9 'na gastronom\u00eea ant\u00eega, inte mescci\u00fbe de \u00e7\u00ecbbi e de savo\u00ee; ma a l'\u00e9 asc\u00ec di gi\u00f3rni n\u00f2stri, into privilez\u00e2 ingredi\u00e9nti a \"chil\u00f2metro z\u00earo\".\nCuxin\u00e2 in Lig\u00f9ria.\nCarater\u00ecstica da cux\u00ecnn-a l\u00ecgure o l'\u00e9 d\u00f3nca l'\u00fbzo d'alim\u00e9nti forn\u00eei in sci\u00f4 p\u00f2sto, c\u00f3mme a bor\u00e2xa, ch'a cr\u00e9sce spont\u00e0nia a-o s\u00f4 da L\u00ecguria, a-i p\u00ea de miag\u00e9tte che n'areg\u00f2rdan t\u00e0nto o Og\u00e9nio Mont\u00e2le; c\u00f3mme l'\u00e0ggio ch'o l'ez\u00e0lta i pi\u00e2ti carater\u00ecstichi de t\u00f9tta a regi\u00f3n. E dr\u00f6ghe d'\u00f2r\u00ecgine azi\u00e0tica, che viagi\u00e2van pe m\u00e2, ariv\u00e2van pr\u00ecmma a Z\u00eana (e s\u00f3n intr\u00e6 inta conpoxi\u00e7i\u00f3n di pi\u00e2ti) e da chi \u00ee \u00eaan distribo\u00eee a-e \u00e7it\u00e6 do C\u00e9ntro-N\u00f2rd d\u2019It\u00e0lia e in Fr\u00e0nsa, p'and\u00e2 a d\u00e2 o g\u00f9sto a-i \u00e7\u00ecbbi serv\u00eei in sc\u00ea t\u00f6e de l\u00f9sso.\nA rich\u00e9ssa e a variet\u00e6 de verd\u00fbe fr\u00e9sche a l'\u00e0 f\u00e6to n\u00e0sce t\u00f3rte s\u00e6, c\u00f3mme l\u2019avox\u00e2 T\u00f3rta Pasqual\u00ecnn-a che tra e s\u00f2 sf\u00e9ugge de p\u00e0sta sot\u00ee, ap\u00e9nn-a v\u00f3nte d'\u00eauio d'\u00f2iva, a l'\u00f2spita t\u00f9tte e f\u00e9ugge comest\u00ecbili e i g\u00f9sti veget\u00e2li che prosper\u00e0n in Riv\u00eaa. I form\u00e0ggi, che se desl\u00e9ngoan a-o c\u00e2do, aromat\u00eczan e fug\u00e0sse, tra e qu\u00e6 qu\u00e9lla t\u00ecpica de R\u00e9cco. Sa se veu cangi\u00e2, in c\u00e0ngio de inbot\u00eela con t\u00f2cchi de form\u00e0ggio, se m\u00e9tte s\u00f3rvia a-a fug\u00e0ssa de sotil\u00ecscime fet\u00ecnn-e de \u00e7i\u00f2ula, \u00eauio e s\u00e2 e v\u00f2-u li a pit\u00e0nsa gust\u00f4za a l'\u00e9 pr\u00f3nta. In sci\u00e2 Riv\u00eaa de Pon\u00e9nte gh'\u00e9 'na p\u00ecssa avox\u00e2, st\u00f2rica: cre\u00e2 \u2013 a qu\u00e0nte se d\u00eexe \u2013 da l'amir\u00e0lio Andr\u00eea D\u00f6ia a se ci\u00e0mma \"p\u00ecssa a l'Andr\u00eea\", o \"pisad\u00e9lla\".\nPe \u00e2tri pi\u00e2ti, d'\u00f2rigine popol\u00e0nn-a, se d\u00eauvia \u00e8rbe spont\u00e0nie o f\u00e6nn-a de cast\u00e0gne. A d\u00f2nna de c\u00e2za l\u00ecgure a l\u2019inp\u00e0sta a f\u00e6nn-a gi\u00e0nca mescci\u00e2 a-e gi\u00e6e e a qu\u00e0rche \u00eauvo fr\u00e9sco, a l'ascci\u00e0nn-a 'na sf\u00e9uggia \u2019n pit\u00ecn gr\u00f2sciol\u00e0nn-a, a-a t\u00e0ggia a l\u00ecste pic\u00ecnn-e che d\u00f2ppo a l'ingh\u00e9ugge e v\u00f2-u li pr\u00f3nte e tren\u00e9tte, \u00f2 pic\u00e0gge v\u00e8rdi, ch'asp\u00eatan o p\u00e9sto.\nSe no ex\u00ecste in Lig\u00f9ria di gr\u00e9n sp\u00e0\u00e7\u00e7i p'alev\u00e2 e v\u00e0cche a l'av\u00e8rto, i L\u00ecguri no \u00e0n d\u00e6to go\u00e6i a m\u00e9nte a d\u00eauvi\u00e2 o bit\u00eero; a-o contr\u00e2io, prez\u00e9npio, di Lonb\u00e0rdi. Se no gh'\u00e9 de ter\u00e9n ci\u00e0tti e \u00f9midi, ad\u00e0tti a-a coltiva\u00e7i\u00f3n do r\u00eezo, s\u00f3n r\u00e6e e pit\u00e0nse l\u00ecguri carater\u00ecstiche che d\u00eauvian o r\u00eezo.\nSeg\u00f3ndo e diret\u00eeve do minist\u00earo, a \"prote\u00e7i\u00f3n\" de pit\u00e0nse do p\u00f2sto a l'\u00e9 lasci\u00e2 a-e Regio\u00ecn che gh\u2019\u00e0 in reg\u00ecstro ap\u00f2sta, ciam\u00f2u PAT (Prod\u00fbti Agroaliment\u00e2ri Tradi\u00e7ion\u00e2li).\nForm\u00e0ggio de p\u00eagoa (s\u00e0rdo) e o piaxent\u00ecn.\nO piaxent\u00ecn, ch'o no se cons\u00f9mma fr\u00e9sco e che l'\u00e9 d\u00f3nca f\u00e0\u00e7ile f\u00e2 vegn\u00ee da l'Em\u00eclia-Rom\u00e0gna, o l'\u00e9 intr\u00f2u in m\u00f2ddo abond\u00e0nte inte ri\u00e7\u00e8tte, p\u00f2-u s\u00f2 carater\u00ecstico sav\u00f4, perch\u00e9 o gh'\u00e0 t\u00e0nte calor\u00eee pi-\u00e2 di\u00eata e pi-\u00e2 gr\u00e0nde difux\u00f3n de sto alim\u00e9nto b\u00e2ze da cux\u00ecnn-a itali\u00e0nn-a.\nO form\u00e0ggio de p\u00eagoa (Fiore sardo, D.O.P. da-o 1996), ch'o l'\u00e9 'n prod\u00fbto nasci\u00fbo in Sard\u00e9gna (ma o l'\u00e9 prod\u00fbto in sc\u00ee alp\u00e9zzi l\u00ecguri asc\u00ec), o l'\u00e9 prez\u00e9nte inte b\u00e9n b\u00e9n de ri\u00e7\u00e8tte da L\u00ecguria, e ci\u00f9 tradi\u00e7ion\u00e2li asc\u00ec; ma chi gh'\u00e9 de m\u00eazo i lig\u00e0mmi e i cont\u00e0tti st\u00f2richi tra a Lig\u00f9ria e a Sard\u00e9gna che, anc\u00f3n pr\u00ecmma do R\u00e9gno d\u2019It\u00e0lia f\u00e2van p\u00e0rte do m\u00e6ximo R\u00e9gno de Sard\u00e9gna. I rap\u00f2rti fra a Rep\u00f9blica de Z\u00eana e a Sard\u00e9gna \u00eaan frequ\u00e9nti e inport\u00e0nti za pr\u00ecmma de l'\u00e0nno 1000 e, into b\u00e9n e into m\u00e2, s\u00f3n contino\u00e6 scinn-a-a qu\u00e0nde a Rep\u00f9blica a l'\u00e9 st\u00e6ta m\u00ecssa sott-a-o Piem\u00f3nte (1815).\nV\u00ecn, form\u00e0ggio, \u00eauio.\nR\u00eccca a l'\u00e9 a variet\u00e6 di v\u00ecn, dist\u00ecnti in D.O.C, in D.O.P., in Indica\u00e7i\u00f3n giogr\u00e0fica IGT e in v\u00ecn de v\u00e0rie \u00f2rigini e v\u00ecn d\u2019an\u00e2. I form\u00e0ggi t\u00ecpichi l\u00ecguri ne v\u00eagna da-i alp\u00e9zzi, di qu\u00e6 a Lig\u00f9ria a l'\u00e9 r\u00eccca. Chi asc\u00ec se p\u00e0rla de variet\u00e6 de form\u00e0ggi di v\u00e0rri p\u00f2sti desp\u00e6gi p\u00f2-u sav\u00f4, pi-\u00e2 p\u00e0sta, pe-i ar\u00f6mi az\u00f3nti co-a stagionat\u00fba.\nE \u00f2ive che s'ascadan e meui\u00e0n a-o s\u00f4 da Lig\u00f9ria d\u00e0n in prod\u00fbto, in g\u00e9nere d\u00f4\u00e7e, ch'o l'\u00e9 difer\u00e9nte pe g\u00f9sto e ar\u00f6ma, a seg\u00f3nda do m\u00f2ddo d'\u00ease coltiv\u00f2u, a seg\u00f3nda da t\u00e6ra e do seu roci\u00f4zo da-o qu\u00e6 a ci\u00e0nta de l'\u00f2ivo a l'\u00e0 pigi\u00f2u a s\u00f2 suscit\u00e9nsa. A coltiva\u00e7i\u00f3n da v\u00ecgna e de l'\u00f2ivo a l\u2019\u00e0 infloens\u00f2u o paiz\u00e0ggio; i L\u00ecguri \u00e0n \"ar\u00f6b\u00f2u\" terit\u00f6io a-a r\u00f2cca co-o cre\u00e2 str\u00e9ite f\u00e0sce de n\u00eauvo ter\u00e9n, tegn\u00fbo sci\u00f9 da miag\u00e9tte de pr\u00eee a s\u00e9cco.\nIn sc\u00ea carater\u00ecstiche de l\u2019\u00eauio \u00e8stra v\u00e8rgine Riv\u00eaa L\u00ecgure (\u00eauio) D.O.P. gh'intra o m\u00f2ddo de f\u00e2 asc\u00ec d\u00eauvi\u00f2u da-o franz\u00f2u. Pe f\u00e2la c\u00f9rta, 'na m\u00e6xima m\u00e0n, in m\u00e6ximo pest\u00e9llo a\u00e7ion\u00f2u into m\u00e6ximo mort\u00e2 de m\u00e0rmo, pigneu che ne v\u00eagnan da-e pin\u00e6e de S\u00e0n Ros\u00f4, f\u00e9ugge de Baxeic\u00f2 zen\u00e9ize D.O.P. da m\u00e6xima s\u00e6ra do quart\u00ea de Pra, form\u00e0ggio s\u00e0rdo (Fiore sardo) da m\u00e6xima f\u00f3rma con 10 m\u00e9ixi de stagionat\u00fba e piaxent\u00ecn stagion\u00f2u 30 m\u00e9ixi, inte m\u00e6xime quantit\u00e6 e propor\u00e7io\u00ecn, s\u00e2 m\u00e6n de Tr\u00e0pani, p\u00e6uan d\u00e2 \"p\u00e9sti\" desp\u00e6gi, pe sav\u00f4 e pe prof\u00f9mmo, a seg\u00f3nda de d\u00f3nde ne v\u00e9n l'\u00eauio estra v\u00e8rgine d'\u00f2iva \u2013 ma de l\u00f3ngo Riv\u00e6a L\u00ecgure D.O.P. - ch'o l'al\u00f3nga e o r\u00e9nde sci\u00f2cco o conp\u00f2sto e a o fa vegn\u00ee crem\u00f4zo e a o prot\u00e9zze da l'\u00f2scida\u00e7i\u00f3n.\nB\u00e9n torn\u00f2u, main\u00e2.\nGh'\u00e9 'n pi\u00e2to da ci\u00f9 ant\u00eega tradi\u00e7i\u00f3n cuxin\u00e2ia l\u00ecgure ch'o se contrad\u00eexe into n\u00f3mme: o l'\u00e9 o cap\u00f3n m\u00e2gro. E def\u00e6ti o l'\u00e9 \"m\u00e2gro\" perch\u00e9 no gh'\u00e9 de c\u00e0rne, ma p\u00e9sci, fr\u00fbti de m\u00e2, crost\u00e0cei, gal\u00e9tte, verd\u00fbe e \u00e2tri ingredi\u00e9nti, c\u00f3mme pigneu, t\u00e0pani, \u00eauve, \u00e0ggio, \u00f2ive, m\u00f2ula de p\u00e0n e de l'\u00e2tro anc\u00f3n, e o \"cap\u00f3n\" into s\u00e9nso ch'o l'\u00e9 \u00ecnscio, anpol\u00f4zo e bar\u00f2cco da p\u00e0i 'n bib\u00ecn. In Lig\u00f9ria gh'\u00eaa a tradi\u00e7i\u00f3n d'\u00f2fr\u00eelo a-i main\u00e6 qu\u00e0nde torn\u00e2van da 'n l\u00f3ngo vi\u00e2gio, into qu\u00e6 \u00e0ivan de seg\u00fbo pat\u00eeo a manc\u00e0nsa de mangi\u00e2 fr\u00e9sco e gust\u00f4zo. A rich\u00e9ssa e a variet\u00e6 di ingredi\u00e9nti, a confe\u00e7i\u00f3n a trof\u00eao f\u00e0n pens\u00e2 a 'n'\u00f2r\u00ecgine as\u00e6 ant\u00eega \u2013 f\u00f2scia do \u00c7inque\u00e7\u00e9nto \u2013 e de seg\u00fbo no popol\u00e2re. In pi\u00e2to d\u00e9gno de 'n d\u00fbxe."}
{"id": "28171", "revid": "12052", "url": "https://lij.wikipedia.org/wiki?curid=28171", "title": "\u00c7\u00ecmma de vit\u00e9lla a-a sanrem\u00e9ize", "text": "Sto pi\u00e2to, a \u00c7\u00ecmma de vit\u00e9lla a-a sanrem\u00e9ize, carater\u00ecstico de Sanr\u00e9mmo, o l'\u00e9 'na vari\u00e0nte da \u00c7\u00ecmma a-a zen\u00e9ize.\nD\u00f6ze pe 8 pers\u00f3nn-e.\n- 1.200 gr\u00e0mmi (in ch\u00ecllo e do\u00ee \u00e8tti) de p\u00e0nsa de vit\u00e9lla av\u00e8rta a s\u00e0cco; &lt;br&gt;\n- 130 gr\u00e0mmi de \u00e7erv\u00e9lla de vit\u00e9lla;&lt;br&gt;\n- 80 gr\u00e0mmi de bit\u00eero;&lt;br&gt;\n- p\u00e0n grat\u00f2u;&lt;br&gt;\n- form\u00e0ggio piaxent\u00ecn grat\u00f2u;&lt;br&gt;\n- 'na \u00e7i\u00f2ula, 'na car\u00f2tta e 'na c\u00f2sta de s\u00e9lou;&lt;br&gt; \n- in mas\u00e9tto de pors\u00e9mmo;&lt;br&gt;\n- 2 \u00eauve;&lt;br&gt;\n- 2 ci\u00f6di de gan\u00e9ufano&lt;br&gt;\n- 1 sp\u00eego d'\u00e0ggio fr\u00e9sco&lt;br&gt;\n- d\u00f4e f\u00eaugge de leit\u00fbga;&lt;br&gt;\n- \u00eauio d'\u00f2iva&lt;br&gt;\n- s\u00e2 e p\u00e9ivie.\nPrepara\u00e7i\u00f3n.\nInfrici\u00e2 i ci\u00f6di de gan\u00e9ufano inta \u00e7i\u00f2ula e m\u00e9tila a bog\u00ee inte 'na pign\u00e0tta con dr\u00e9nto do\u00ee l\u00eetri d'\u00e6goa, ins\u00e9mme a-a car\u00f2tta, a-o s\u00e9lou menis\u00f2u, a-o mas\u00e9tto de pors\u00e9mmo e a l'\u00e0ggio. Pas\u00e2 a \u00e7erv\u00e9lla s\u00f3tta l'\u00e6goa cor\u00e9nte, lev\u00e2ghe e pel\u00e9tte e d\u00f2ppo tagi\u00e2la con t\u00e0nta delicat\u00e9ssa. M\u00e9tte i toch\u00e9tti de \u00e7erv\u00e9lla inte 'na cop\u00e9tta, az\u00f3nzighe 'n cugiar\u00ecn de p\u00e0n grat\u00f2u, do\u00ee cugi\u00e6 de piaxent\u00ecn e-e f\u00e9ugge da leit\u00fbga tagi\u00e6 a str\u00ecsce. Az\u00f3nze a s\u00e2 e o p\u00e9ivie e remesci\u00e2 o conp\u00f2sto con delicat\u00e9ssa, d\u00f2ppo m\u00e9tilo into sach\u00e9tto, ser\u00e2ne l'avert\u00fba con do f\u00ee f\u00f2rte gi\u00e0nco. \nM\u00e9tte a \u00e7\u00ecmma into br\u00f2ddo de verd\u00fbe ch'o b\u00f3gge e lasci\u00e2la ch\u00eauxe pe 2 \u00f4e. Sco\u00e2la e m\u00e9tila a refreid\u00e2 s\u00f3tta 'n p\u00e9izo, sc\u00ecnn-a-o gi\u00f3rno d\u00f2ppo.\nPr\u00ecmma de serv\u00eela, tagi\u00e2 a \u00e7\u00ecmma a f\u00e9tte, pas\u00e2le pr\u00ecmma inte \u00eauve sbat\u00fbe e d\u00f2ppo into p\u00e0n grat\u00f2u e fr\u00eczile inte l'\u00eauio e bit\u00eero za deslengo\u00e6 in sci\u00f9 f\u00eaugo. \nSta \u00e7\u00ecmma a se peu serv\u00ee, c\u00e2da \u00f2 fr\u00e9ida, s\u00e9nsa fr\u00eczila: a frit\u00fba a s\u00e8rve a cangi\u00e2 o sav\u00f4, ma a conserv\u00e2la asc\u00ec."}
{"id": "28172", "revid": "12052", "url": "https://lij.wikipedia.org/wiki?curid=28172", "title": "Cobel\u00e9tti", "text": "I cobel\u00e9tti (\u00f2 \"gubeletti\", \u00f2 \"goboletti\" in itali\u00e0n) s\u00f3n di besch\u00e9utti de p\u00e0sta fr\u00f2lla, p\u00ecn de marmel\u00e2ta. S\u00f3n di d\u00f4sci pic\u00ecn, t\u00ecpichi da Riv\u00eaa de Pon\u00e9nte, da Z\u00eana a-a Prov\u00ecnsa de Sav\u00f3nn-a; s\u00f3n gust\u00f4xi, gh'\u00e0n p\u00f6chi ingredi\u00e9nti e se fa f\u00eeto a prepar\u00e2li.\nA marmel\u00e2ta a peu \u00ease de \u00e7\u00eaxe, de bric\u00f2coli e de m\u00e9i cot\u00f2gni. Se p\u00eauan gust\u00e2 in particol\u00e2 a Cogoeuo, a Fin\u00e2 e a Rap\u00e0llo, d\u00f3nde l'\u00e9 st\u00e6to cre\u00f2u o \"Cobel\u00e9tto de Rap\u00e0llo\" ch'o l\u2019\u00e0 av\u00fbo a denomina\u00e7i\u00f3n d'\u00f2r\u00ecgine (DCO), into 2012. A confit\u00fba d\u00eauvi\u00e2 a Rap\u00e0llo a l'\u00e9, asolutiscimam\u00e9nte, de m\u00e9i cot\u00f3gni. A Z\u00eana se g\u00f9stan pi-\u00e2 f\u00e8sta de Sant'Ag\u00e2, a-i 15 de Frev\u00e2.\nIngredi\u00e9nti pe 4/6 pers\u00f3nn-e.\n- 300 gr\u00e0mmi (3 \u00e8tti) de f\u00e6nn-a gi\u00e0nca;&lt;br&gt;\n- 200 gr\u00e0mmi (2 \u00e8tti) de bit\u00eero;&lt;br&gt;\n- 100 gr\u00e0mmi (1 \u00e8tto) de s\u00f9cou&lt;br&gt;\n- 1 r\u00f3sso d'\u00eauvo;&lt;br&gt;\n- 200 gr\u00e0mmi (2 \u00e8tti) de marmel\u00e2ta;&lt;br&gt;\n- s\u00f9cou de vain\u00eclia. &lt;br&gt;\nPrepara\u00e7i\u00f3n.\nL\u00eava da-o fr\u00eego 'n'\u00f4a p\u00ecmma o bit\u00eero, de m\u00f2ddo che v\u00e9n sci\u00f2cco. In sci\u00e2 m\u00e9izoa inpast\u00e2 a-a sped\u00eea a f\u00e6nn-a co-o bit\u00eero, o s\u00f9cou e o r\u00f3sso d'\u00eauvo, scinn-a-a \u00f2tegn\u00ee 'n conp\u00f2sto l\u00ecscio, e abigoel\u00e2lo pe f\u00e2lo vegn\u00ee 'na b\u00e0lla. Lasci\u00e2lo p\u00f6s\u00e2 s\u00f3tta 'n mand\u00ecllo e d\u00f2po ti\u00e2 co-o can\u00e9llo 'na sf\u00e9uggia sot\u00ee. \nCo-in st\u00e0npo ri\u00f3ndo e pichet\u00f2u, de qu\u00e6xi 8 c\u00ectti de di\u00e0metro, tagi\u00e2 i d\u00ecschi e m\u00e9tili dr\u00e9nto a-i stanp\u00ecn f\u00e6ti ap\u00f2sta, in m\u00f2ddo da d\u00e2 a-o d\u00ecsco 'na f\u00f3rma c\u00f3ncava, c\u00f3mme 'n \u00e7est\u00ecn. Dr\u00e9nto, scistem\u00e2ghe a marmel\u00e2ta e ser\u00e2 co-in seg\u00f3ndo d\u00ecsco, o \"cap\u00e9llo\", e scigil\u00e2 b\u00e9n l\u2019o\u00eaxin t\u00f9tto in g\u00eeo.\nSe ch\u00eauxan pe 20 men\u00fbti, a f\u00f3rno c\u00e2do a 180 gr\u00e0ddi. Lev\u00e6 da-o f\u00f3rno e ti\u00e6 f\u00eaua da-a f\u00f3rma, in sc\u00ee cobel\u00e9tti, se spant\u00e9iga o s\u00f9cou de vain\u00eclia co-in sias\u00e9tto."}
{"id": "28173", "revid": "12552", "url": "https://lij.wikipedia.org/wiki?curid=28173", "title": "Aquila (com\u00f9n)", "text": ""}
{"id": "28174", "revid": "12052", "url": "https://lij.wikipedia.org/wiki?curid=28174", "title": "P\u00e0n fr\u00eeto", "text": "O p\u00e0n fr\u00eeto, mangi\u00e2 popol\u00e2re, o se prep\u00e2ra in m\u00f2ddo s\u00e9nplice; o se ci\u00e0mma asc\u00ec \"mich\u00e9tta de S\u00e0n Z\u00f2rzo, michet\u00ecn\" a Canpog\u00eaxa\", pan fricciu\" in \u00c8rli e Castrev\u00ebgio e \"frisci\u00f6\" (frisc\u00eau) \u00f2 asc\u00ec \"fugassin\" (fogassin) in pri\u00e9ize, o se cons\u00f9mma in gr\u00e0n quantit\u00e6 inta f\u00e8sta ch'a p\u00f2rta o n\u00f3mme do S\u00e0nto, e asc\u00ec inte s\u00e0gre loc\u00e2li. O l'\u00e9 de f\u00f3rma ri\u00f3nda, \u00f2 along\u00e2, c\u00f3mme a Mendaiga (in com\u00f9n d\u00f3nde se p\u00e0rla n dial\u00e9tto fra qu\u00e9llo d'Arb\u00e9nga e qu\u00e9llo d'Inp\u00e9ria). Inte d\u00f6tr\u00e9i p\u00e0ixi o \"p\u00e0n fr\u00eeto\" o l'\u00e9 serv\u00eeo co-e pat\u00e0tte; inte di \u00e2tri p\u00f2sti, c\u00f3mme in Arb\u00e9nga, o se g\u00f9sta da s\u00f4lo e o l'\u00e9 r\u00e9izo ci\u00f9 savor\u00eeo da-i ar\u00f6mi loc\u00e2li (c\u00f2mme o roman\u00ecn), op\u00fb ins\u00e9mme a di sal\u00f9mmi c\u00f3mme o speck e o xanb\u00f3n ingheugi\u00e6 in g\u00eeo a-o \"p\u00e0n fr\u00eeto\".\nIngredi\u00e9nti pe 6 pers\u00f3nn-e.\n- 600 gr\u00e0mmi (6 \u00e8tti) de f\u00e6nn-a gi\u00e0nca;&lt;br&gt;\n- 30 gr\u00e0mmi de cresc\u00e9nte de b\u00eera;&lt;br&gt;\n- 0,400 l\u00eetri d'\u00e6goa ti\u00e9pida;&lt;br&gt;\n- s\u00e2 qu\u00e0nte b\u00e0sta;&lt;br&gt;\n- \u00eauio d'o\u00eeva pe fr\u00eczze. &lt;br&gt;\nPrepara\u00e7i\u00f3n.\nDr\u00e9nto 'na gr\u00f2ssa cop\u00e9tta m\u00e9tighe a f\u00e6nn-a e remesci\u00e2la co-a s\u00e2. Da 'na p\u00e0rte deslengo\u00e2 o cresc\u00e9nte inte p\u00f6ca \u00e6goa ti\u00e9pida e d\u00f2ppo az\u00f3nzilo a-a f\u00e6nn-a. Inpast\u00e2 a-a sped\u00eea bagn\u00e0ndo, p\u00f6co a-a v\u00f2tta, co-o riman\u00e9nte de l'\u00e6goa. De l'inp\u00e0sto f\u00e2 'na b\u00e0lla e lasci\u00e2lo lev\u00e2 pe 'n'\u00f4a e m\u00eaza s\u00f3tta 'n p\u00e0nno \u00f9mido.\nDest\u00e9nde l'inp\u00e0sto lev\u00f2u in sci\u00e2 m\u00e9izoa, con l'agi\u00f9tto de 'n can\u00e9llo de l\u00e9gno, scinn-a-a f\u00e2ne 'na sf\u00e9uggia sp\u00e9ssa 1 c\u00ectto. Tagi\u00e2la a bach\u00e9tti e a d\u00e0ddi e fr\u00eczili inte l'\u00eauio c\u00e2do, ma no tr\u00f2ppo bog\u00e9nte: \u00f2gni t\u00e0nto remesci\u00e2li. F\u00e2 aten\u00e7i\u00f3n perch\u00e9 friz\u00e9ndo, o \"p\u00e0n fr\u00eeto\" o l'aom\u00e9nta de vol\u00f9mme. Serv\u00ee c\u00e2do."}
{"id": "28175", "revid": "10132", "url": "https://lij.wikipedia.org/wiki?curid=28175", "title": "Pan fr\u00eeto", "text": ""}
{"id": "28176", "revid": "12552", "url": "https://lij.wikipedia.org/wiki?curid=28176", "title": "Turta de s\u00fccca d\u00fbse", "text": "A turta de s\u00fccca d\u00fbse a l'\u00e8 'na turta tipica prie\u1e61e e da va\u00e2 du Ma\u00e9mua prepa\u00e2 inte feste de l'aut\u00fcnnu (da T\u00fctti i S\u00e0nti fin a cuelle de Den\u00e2), a se tr\u00f6va asc\u00ec a L\u00f6a, dunde a l'\u00e8 tipica du24 de dixenbre. Segundu e leg\u00e9nde luc\u00e0li a l'\u00e8 ina ris\u00e8tta antich\u00ecscima, ch'a v\u00e9gne prepa\u00e2 dau XVII seculu.\nIngredienti pe 6/8 pers\u00f9ne.\nA sfoglia.\n\u2022 200gr de fa\u00eena (de lungu a l'\u00e8 dev\u00f6\u00e2 cuella integr\u00e2le)\n\u2022 \u00eagua (ad \u00f6ggiu, cuanta a ne b\u00e0sta)\n\u2022 \u00f6iu de o\u00eeva (cuantu ne basta)\nU c\u00ecn.\n\u2022 1,5 kg de s\u00fccca giana\n\u2022 in \u00f6vu\n\u2022 in c\u00fcgi\u00e2 de fa\u00eena de c\u00eaxi\n\u2022 50 gr de pign\u00f6i\n\u2022 50 gr de \u00fcgh\u00e9tta\n\u2022 3 c\u00fcgi\u00ea de Marsala\n\u2022 100 gr de s\u00fcc\u00e2 semu\u00e2\nPreparasi\u00f9n.\nP\u00e9 cumens\u00e0 bez\u00f6gna inbast\u00ee i ingredienti p\u00e9 a sfoglia, inpast\u00e0nduli ass\u00e8mme fin a cuande u nu se f\u00f9rma in inpastu m\u00f2rbidu. Da chi u b\u00e0sta pass\u00e0lu in t'ina p\u00fccag\u00e9tta, p\u00e9 f\u00e2lu ripu\u1e61\u00e2.\nLasc\u00ea a s\u00fccca in sce in f\u00f6iu de l\u00e0tta e met\u00eela intu f\u00f9rnu a 200 gr\u00e0ddi p\u00e9 cu\u1e61ai m\u00e8\u1e61\u1e61'\u00f9a o in \u00f9a, vistu che u tenpu u dip\u00e9nde dae dimensci\u00f9i de sta ch\u00ec. Lev\u00ea i semmi e a sc\u00fcrsa.\nIntu mentre and\u00e0i a sciacc\u00e2 cun a furs\u00eena a purpe da s\u00fccca, da inse\u00ec asc\u00ec l'\u00fcghetta intu Marsala, doppu av\u00e9la lav\u00e2.\nAnd\u00e0i poi a mescci\u00e2 au Mars\u00e0la l'\u00f6vu, a s\u00fcc\u00e2, a fa\u00eena de c\u00e9xi e asc\u00ec i pign\u00f6i, cun in c\u00fcgi\u00e2. Divid\u00e9i p\u00f2i a sfoglia in d\u00f9i furme re\u00f9nde, inse\u00ec inte 'na teja a sfoglia e poi asc\u00ec l'inpastu. Ser\u00ea i b\u00f9rdi ben e met\u00eei t\u00fcttu a c\u00f6xe intu furnu, fin a cuande u cu\u00fb da cr\u00f2sta u nu u l'\u00e8 bellu du\u00f2n.\n\u00c2tre variet\u00ea.\nA L\u00f6a a turta a se pre\u1e61\u00e9nta scimile, asc\u00ec se cun quarche diffe\u00e9nsa, ad e\u1e61empiu inte l'inpastu inte sta sit\u00ea i ghe m\u00e9ttan asc\u00ec a vaniglia, p\u00e9 arumati\u1e61\u00e2 de ci\u00fc u pi\u00e2ttu, assemme a l'ar\u00e0nciu nu trat\u00f2n. P\u00e9 amurbid\u00ee l'inpastu se ghe p\u00f2 met\u00ee asc\u00ec ina meia renetta."}
{"id": "28178", "revid": "12552", "url": "https://lij.wikipedia.org/wiki?curid=28178", "title": "Ranso", "text": ""}
{"id": "28179", "revid": "12052", "url": "https://lij.wikipedia.org/wiki?curid=28179", "title": "Tom\u00e2ta", "text": "Solanum lycopersicum , comunem\u00e9nte conosci\u00fba c\u00f3mme tomata (tom\u00e2ta seg\u00f3ndo a graf\u00eea ofi\u00e7i\u00e2, tum\u00e4ta in savon\u00e9ize, tum\u00f4ta in final\u00e9ize, tum\u00e0ta in arbengan\u00e9ize, pumata in vintimigi\u00f4zo, tumata in moneg\u00e0sco, tum\u00f2ta in nov\u00e9ize), a l'\u00e8 'na ci\u00e0nta ch'a apartegne a-a fam\u00ecggia de Solanaceae o qu\u00e6 fr\u00fbto o l'\u00e8 as\u00e6 inport\u00e0nte inte cux\u00ecnn-e de t\u00f9tto o m\u00f3ndo, conpr\u00e9iza qu\u00e9lla l\u00ecgure asc\u00ec.\nEtimolog\u00eea.\nA par\u00f2lla tom\u00e2ta a v\u00eagne da-a s\u00f2 f\u00f3rma in spagn\u00f2llo \"tomate\", t\u00f3rna deriv\u00e2 da-a par\u00f2lla Nahuatl \"tomatl\" (pronon\u00e7i\u00e2 ) ch'a scignifica \"o fr\u00fbto \u00ecnscio\", da \"tomana\", \u00f2 s\u00e6 \"insci\u00e2\". Qu\u00e0nde i Azt\u00eachi \u00e0n comens\u00f2u a sele\u00e7ion\u00e2 e vari\u00eat\u00e6 de tom\u00e2ta de m\u00f2ddo da \u00ease ci\u00f9 gr\u00e9nde, d\u00f4\u00e7i e r\u00f3sce \u00e0n d\u00e6to a ste cultivar chi o n\u00f3mme de \"xitomatl\" (pronon\u00e7i\u00e2 ), \u00f2 s\u00e6 \"\u00e6goa gr\u00e0ssa con l'onbris\u00e0llo\".\nPe c\u00f3ntra, o n\u00f3mme scent\u00ecfico \"lycopersicum\" o v\u00eagne da-o gr\u00eago \u03bb\u03cd\u03ba\u03bf\u03c0\u03b5\u03c1\u03c3\u03b9\u03ba\u03c9\u03bd, \"lykopersikon\", ch'o scignifica \"p\u00e8rsego do l\u00f4\".\nDescri\u00e7i\u00f3n.\nA ci\u00e0nta de tom\u00e2te a l'\u00e8 'na sp\u00eace in nat\u00fba ranpegh\u00ecn ma in gr\u00e0ddo de ariv\u00e2, se arenb\u00e2 a di sup\u00f2rti, sc\u00ecnn-a 180 cm d'alt\u00e9ssa. In \u00f2gni m\u00f2ddo se s\u00f2n \u00f2tegn\u00fbe de vari\u00eat\u00e6 naturalm\u00e9nte er\u00e8tte, che per\u00f2 p\u00eauan s\u00f4lo ariv\u00e2 a ci\u00f9 \u00f2 m\u00eano 100 cm.\nA l'\u00e8 'na ci\u00e0nta de s\u00f2lito ano\u00e2le, ma qu\u00e0rche vari\u00eat\u00e6 a peu du\u00e2 de ci\u00f9. Qu\u00e9ste ci\u00e0nte \u00e0n 'n strut\u00fba a g\u00e0nbe con t\u00e0nti r\u00e0mmi e con in \u00e7\u00ecmma 'na g\u00e9mma termin\u00e2le da-a qu\u00e6 a ci\u00e0nta se svilupa. Se a g\u00e9mma a v\u00eagne per\u00f2 a manc\u00e2, apr\u00eauvo a 'na poat\u00fba \u00f2 a-a fiorit\u00fba de qu\u00e9lla p\u00f3nta, o svil\u00f9ppo o continoa da de p\u00f3nte later\u00e2li.\nE g\u00e0nbe de ci\u00e0nte de tom\u00e2te s\u00f2n cov\u00e8rte da di f\u00ecn e c\u00f9rti p\u00e9i che p\u00eauan fa\u00e7ilit\u00e2 o proc\u00e8sso de areixa\u00e7i\u00f3n da ci\u00e0nta. Def\u00e6ti, sorviat\u00f9tto into c\u00e2xo de d\u00e0nni \u00f2 mout\u00eee a-e r\u00e9ixe da ci\u00e0nta, da-a b\u00e2ze da s\u00f2 g\u00e0nba se p\u00eauan svilup\u00e2 (ci\u00f9 m\u00eagio se a cont\u00e0tto co-a t\u00e6ra e a l'umidit\u00e6) de n\u00eauve r\u00e9ixe.\nF\u00e9ugge.\nE f\u00e9ugge da ci\u00e0nta de tom\u00e2te s\u00f2n pe-a ci\u00f9 p\u00e0rte de f\u00f3rma regol\u00e2re, ch'a peu vari\u00e2 tra-e v\u00e0rie cultivar. Prez\u00e9npio gh'\u00e8 de vari\u00eat\u00e6 co-e f\u00e9ugge da-a f\u00f3rma a pat\u00e0tta, de qu\u00e9lle co-e f\u00e9ugge arap\u00e6 \u00f2 co de prof\u00f3nde scanelat\u00fbe \u00f2p\u00fb de ci\u00e0nte che adreit\u00fba \u00e0n e f\u00e9ugge de v\u00e0rri col\u00f4ri, d\u00e6to che 'n cangiam\u00e9nto gen\u00e9tico.\nIn \u00f2gni m\u00f2ddo, inta ci\u00f9 p\u00e0rte di c\u00e2xi, s\u00f2n l\u00f3nghe tra 13 e 31 cm, l\u00e0rghe tra 6 e 9 cm, \"imparipennate\" (\u00f6 s\u00e6 form\u00e6 da c\u00f3bie de fuget\u00ecnn-e disp\u00f2ste l\u00f3ngo a \"rachide\", de 4,2-14 cm, a ece\u00e7i\u00f3n de qu\u00e9lla apic\u00e2le, s\u00e9ncia), co-in n\u00f9mero de c\u00f3bie ch'o va da d\u00f4e a \u00e9utto. Pe de ci\u00f9 s\u00f2n fortem\u00e9nte arom\u00e0tiche.\nE fuget\u00ecnn-e s\u00f2n de col\u00f4re v\u00e8rde ci\u00e6o, con f\u00f3rma da a \u00eauvo a \u00eauvo-l\u00e0nciolata, de mez\u00fbe 3-5(-7) \u00d7 1-3,8(-5) cm e con de b\u00e2zi cord\u00e2 \u00f2 a c\u00f9nio, generalm\u00e9nte \u00f2blique. S\u00f2n de s\u00f2lito segn\u00e6 da v\u00e0rie incixo\u00een, \u00e0n m\u00e0rgine da ser\u00f2u a p\u00ecn de reb\u00eeghi, p\u00f3nte s\u00e9gge \u00f2t\u00fbze che ag\u00f9sse \u00f2 apis\u00fbe, superf\u00eccci lepeg\u00f4ze e cov\u00e8rte da t\u00e0nti p\u00e9i inta z\u00f6na baz\u00e2le, ci\u00f9 de r\u00e6o v\u00e8rso e p\u00f3nte. De sp\u00e9sso gh'\u00e8 de pic\u00ecnn-e fuget\u00ecnn-e a \u00eauvo (con mez\u00fbe 0,8-1,2 \u00d7 0,6-0,7 cm) inti sp\u00e0\u00e7\u00e7i tra qu\u00e9ste asc\u00ec. E f\u00e9ugge s\u00f2n atac\u00e6 a-a ci\u00e0nta con di peig\u00f3lli l\u00f3nghi 1,2-7 cm, qu\u00e9lli de fuget\u00ecnn-e 0,4-2 cm (da-i qu\u00e6 de sp\u00e9sso partan de pic\u00ecnn-e p\u00e6 de \u00e2tre fuget\u00ecnn-e).\nR\u00e0mma scio\u00eea.\nE r\u00e0mme scio\u00eee de ci\u00e0nte de \"S. lycopersicum\" \u00e0n i scio\u00ee disp\u00f2sti a c\u00f3bie e se svilupan in sc\u00ea de g\u00e0nbe \u00e8stra-asc\u00e9l\u00e2ri che p\u00eauan \u00ease s\u00e9ncie \u00f2 b\u00f3rche e che portan 'n n\u00f9mero de scio\u00ee conpr\u00e9izo in g\u00e9nere tra 5 e 12. Qu\u00e9sti, da-o p\u00f2rtam\u00e9nto c\u00e0zzente, s\u00f2n de s\u00f2lito \"pentameri\" ma, in \u00e7\u00e8rte cultivar, \"esameri\" \u00f2 \"decameri\" asc\u00ec. I scio\u00ee s\u00f2n atac\u00e6 a 'na r\u00e0mma, da-e g\u00e0nbe l\u00f3nghe 0,5-3,5 cm che co-o svil\u00f9ppo do fr\u00fbto arivan a de longh\u00e9sse conpr\u00e9ize tra 2 e 4,8 cm, gr\u00e0\u00e7ie a di pedi\u00e7\u00e9lli de 4-15 mm che crescan sc\u00ecnn-a 1-1,6 cm qu\u00e0nde o gh'\u00e8 o fr\u00fbto. Qu\u00e9sti s\u00f2n cov\u00e8rti da di p\u00e9i co-a t\u00e9sta a gand\u00f9ggia, c\u00f9rti e apis\u00fbi.\nScio\u00ee.\nI scio\u00ee prezentan 'n c\u00e0li\u00e7e l\u00f3ngo 3,5-11 mm e da-a f\u00f3rma a canpan\u00e9lla \u00f2 stel\u00e2, form\u00f2u da di s\u00e9pali (de s\u00f2lito 5 ma 6 \u00f2 10 asc\u00ec) div\u00eezi tra l\u00f4 sc\u00ecn da-a b\u00e2ze e cov\u00e8rti, in sci\u00e2 f\u00e0ccia est\u00e8rna, da d\u00e9nsi p\u00e9i. I s\u00e9pali, da-a f\u00f3rma da streitam\u00e9nte triangol\u00e2re a l\u00e0nciolata, \u00e0n 'na longh\u00e9ssa de 3-9 mm, pe 'na largh\u00e9ssa de 0,7-2 mm, e fortem\u00e9nte riceg\u00e6 v\u00e8rso o fr\u00fbto qu\u00e0nde qu\u00e9sto o se svil\u00f9ppa (qu\u00e0nde o l'ariva a de mez\u00fbe de 7-14 \u00d7 1.5-2.8 mm).\nA cor\u00f2lla, de col\u00f4re gi\u00e2no e v\u00e8rde a-a s\u00f2 b\u00e2ze, a l'\u00e0 'na f\u00f3rma stel\u00e2, co-in di\u00e0metro de 1,4-2,4 cm e co-a p\u00e0rte tubol\u00e2re l\u00f3nga 0,5-1,3 mm. I p\u00e9tali \u00e0n \u00e0nche l\u00f4 'na f\u00f3rma da streitam\u00e9nte triangol\u00e2re a l\u00e0nciolata, mez\u00fbe de 5-9 \u00d7 1.3-3(-4) mm, superf\u00eccci est\u00e8rne cov\u00e8rte da p\u00e9i e qu\u00e9lle int\u00e8rne l\u00ecsce. D\u00f2ppo a fiorit\u00fba se cegan fortem\u00e9nte inder\u00ea, esp\u00f3nendo l\"'androceo\".\nI st\u00e0mmi s\u00f2n p\u00e6gi in longh\u00e9ssa tra l\u00f4, de s\u00f2lito conpr\u00e9iza tra 0,3 e 0,8 mm, f\u00fbzi ins\u00e9mme a form\u00e2 'n an\u00e9llo e s\u00e9gge cov\u00e8rti da p\u00e9i che l\u00ecsci. In sci\u00e2 p\u00f3nta \u00e0n de \"antere\" de col\u00f4re gi\u00e2no, con mez\u00fbe de 5.5-7 \u00d7 0.6-1.3 mm, \"conniventi\" (\u00f2 s\u00e6 co-e p\u00f3nte converg\u00e9nti) de m\u00f2ddo da cre\u00e2 'n c\u00f6no a f\u00f3rma de bot\u00ecggia con b\u00e9cco st\u00e9rile \"deiscente\" da de fis\u00fbe later\u00e2li a-a \u00e7\u00ecmma da se\u00e7i\u00f3n f\u00e8rtile. L'ovaio o l'\u00e8 generalm\u00e9nte bilocul\u00e2re ma inte vari\u00eat\u00e6 coltiv\u00e6 o l'\u00e8 plurilocul\u00e2re, con di f\u00e2sci s\u00e8tti asc\u00ec, e con mez\u00fbe de 1,3-1,6 \u00d7 1,8-2 mm, arug\u00f2u e l\u00ecscio. O dr\u00eeto st\u00eelo, l\u00f3ngo 5,5-7,3 mm e l\u00e0rgo 0,2-0,4 mm, o l'\u00e0 a p\u00e0rte inferi\u00f4 cov\u00e8rta de p\u00e9i. O \"stigma\", de col\u00f4re v\u00e8rde e mez\u00fbe de 0,2-0,8 \u00d7 0,3-0,5 mm, o l'\u00e0 f\u00f3rma capit\u00e2 \u00f2 de v\u00f2tte a d\u00f4e lobi.\nFr\u00fbti.\nO fr\u00fbto, comest\u00ecbile e a p\u00e0rte economicam\u00e9nte rilev\u00e0nte da ci\u00e0nta, o peu \u00ease de col\u00f4re r\u00f3sso, do \u00e7etr\u00f3n \u00f2 gi\u00e2no, o l'\u00e0 'na f\u00f3rma da a \u00eauvo a p\u00eerif\u00f3rme, co-in di\u00e0metro de 1-10 cm e de sp\u00e9sso con de deprescio\u00een \u00f2 de b\u00f9gne iregol\u00e2ri. Pe de ci\u00f9 \u00e0n 'na superf\u00eccce s\u00e9nsa p\u00e9i e l\u00ecscia, da-a p\u00f3rpa d\u00e9nsa e co-in sav\u00f4 d\u00f4\u00e7e.\nSem\u00e9nsa.\nI s\u00e9mmi da ci\u00e0nta de tom\u00e2te, de s\u00f2lito in n\u00f9mero superi\u00f4re a 100 pe \u00f2gni fr\u00fbto, s\u00f2n de col\u00f4re da gi\u00e2no a mar\u00f2n ci\u00e6o e mezuan 3-3,8 mm in longh\u00e9ssa pe 1,7-2,4 mm in largh\u00e9ssa. A s\u00f2 f\u00f3rma a l'\u00e8 da a \u00eauvo a el\u00ectt\u00ecca, co-in prof\u00ee ci\u00e0tto e cov\u00e8rti da de ci\u00f2cche de p\u00e9i.\nDistribo\u00e7i\u00f3n e habitat.\nSp\u00eace \u00f2rigin\u00e2ia do Per\u00f9, a-a giorn\u00e2 d\u2019ancheu \"S. lycopersicum\" a l'\u00e8 anpiam\u00e9nte coltiv\u00e2 in t\u00f9tto o m\u00f3ndo. S\u00f2n div\u00e8rsci d\u00f3nca i c\u00e2xi de ci\u00e0nte scap\u00e6 da-e coltiva\u00e7io\u00een inti anbi\u00e9nti vix\u00ecn a-a canp\u00e0gna, a de alt\u00e9sse conpr\u00e9ize tra-i 750 e i 2000 m. De s\u00f2lito, qu\u00e0nde natualiz\u00e6, e ci\u00e0nte de tom\u00e2te se dif\u00f3ndan in sc\u00ee \u00e0rgini di sci\u00f9mmi \u00f2 inte z\u00f6ne palud\u00f4ze, s\u00e9gge in l\u00eaughi cov\u00e8rti da for\u00e8ste che in pro\u00e9i av\u00e8rti. A sem\u00e9nsa a l'\u00e8 spanteg\u00e2 inte l'anbi\u00e9nte da v\u00e0rie sp\u00eace de \u00f6x\u00e9lli e da-i babo\u00ecn.\nT\u00e0scionom\u00eea.\nInto 1753 o botan\u00ecco Linneo o l'av\u00e9iva inser\u00eeo a tom\u00e2ta, ins\u00e9mme a-a pat\u00e0tta, into g\u00e9nere \"Solanum\", co-o n\u00f3mme scent\u00ecfico \"S. lycopersicum\". Inte 'na revix\u00f3n suces\u00eeva do 1768, Philip Miller o trasfer\u00eeva per\u00f2 a ci\u00e0nta inte 'n n\u00eauvo g\u00e9nere, co-o n\u00f3mme \"Lycopersicon esculentum\" ch'o sai\u00e2 anpiam\u00e9nte d\u00eauvi\u00f2u inti \u00e0nni d\u00f2ppo, scib\u00e9n che o fo\u00eese tecnicam\u00e9nte er\u00f2u. Def\u00e6ti, seg\u00f3ndo e r\u00e9gole da nomenclat\u00fba botan\u00ecca, o n\u00f3mme spec\u00ecfico \"lycopersicum\" dec\u00eezo da Linneo o l'avi\u00e9iva anc\u00f3n a priorit\u00e6. Into 1888, pe ris\u00f2lve o probl\u00eama, o ted\u00e9sco Karsten o prop\u00f3ni\u00e2 o n\u00f3mme \"Lycopersicum lycopersicum\", che per\u00f2 o no l'\u00e8 st\u00e6to conscider\u00f2u v\u00e0lido seg\u00f3ndo e conven\u00e7io\u00een interna\u00e7ion\u00e2li in sci\u00e2 nomenclat\u00fba, d\u00e6to che s\u00f2n vi\u00eat\u00e6 i taut\u00f2nimi. A prop\u00f2sta do 1974 do n\u00f3mme \"Lycopersicon lycopersicum\", scib\u00e9n ch'a fo\u00eese cor\u00e8tta a liv\u00e9llo te\u00f2rico d\u00e6to ch'a rispet\u00e2va s\u00e9gge o n\u00f3mme do g\u00e9nere de Miller che l'epit\u00eato spec\u00ecfico de Linneo, a sai\u00e2 a-a f\u00ecn lasci\u00e2 p\u00e8rde, co-a decix\u00f3n de 1983 de indic\u00e2 \"Lycopersicon esculentum\" (apr\u00eauvo a-a s\u00f2 gr\u00e0nde difux\u00f3n) c\u00f3mme nomen conservandum.\nIn \u00f2gni m\u00f2ddo per\u00f2 e ci\u00f9 rec\u00e9nti pr\u00eauve gen\u00e9tiche \u00e0n d\u00e6to a-a f\u00ecn rax\u00f3n a-a b\u00e9n b\u00e9n ci\u00f9 ant\u00eega clasifica\u00e7i\u00f3n de Linneo, dimostr\u00e0ndo l'aparten\u00e9nsa da tom\u00e2ta a-o g\u00e9nere \"Solanum\" e faxendo d\u00f3nca divent\u00e2 o n\u00f3mme cor\u00e8tto \"Solanum lycopersicum\". Inta letiat\u00fba bot\u00e0nica \u00e0nche rec\u00e9nte a l'\u00e8 per\u00f2 posc\u00ecbile tr\u00eauva t\u00f9tti do\u00ee i n\u00f3mmi, d\u00e6ta a gr\u00e0nde difux\u00f3n de qu\u00e9llo de Miller. Pe de ci\u00f9 a ci\u00e0nta da tom\u00e2ta a l'\u00e0 v\u00e0rie particolarit\u00e6 risp\u00e8tto a-e \u00e2tre sp\u00eace do s\u00f2 g\u00e9nere, sorviat\u00f9tto pe qu\u00e0nte o rigoarda a strut\u00fba de f\u00e9ugge e di elem\u00e9nti da bioch\u00ecmica da ci\u00e0nta, co l'as\u00e9nsa de t\u00e0nti alcaloidi comu\u00een a-e \u00e2tre sp\u00eace de \"Solanum\" e che per\u00f2 mancan inte ci\u00e0nte de tom\u00e2te. D'\u00e2tra p\u00e0rte per\u00f2 o l'\u00e8 st\u00e6to scov\u00e8rto che i \u00ecbridi tra-a tom\u00e2ta e a pat\u00e0tta diploide (qu\u00e9lla de s\u00f2lito coltiv\u00e2 a l'\u00e8 a tetraploide) cre\u00e6 in laborat\u00f6io pe fux\u00f3n somatica s\u00f2n par\u00e7ialm\u00e9nte f\u00e8rtili tra l\u00f4, f\u00e6to ch'o da de f\u00f2rti pr\u00eauve de 'na str\u00e9ita rela\u00e7i\u00f3n tra-e d\u00f4e sp\u00eace.\nCultivar.\nA tom\u00e2ta a l'\u00e8 'na de ci\u00e0nte de qu\u00e6 gh'\u00e8 ci\u00f9 vari\u00eat\u00e6; def\u00e6ti ne s\u00f2n atoalm\u00e9nte coltiv\u00e6 ci\u00f9 de 15.000, scib\u00e9n che qu\u00e9lle ci\u00f9 dif\u00fbze s\u00e9ggian 'n n\u00f9mero b\u00e9n b\u00e9n min\u00f4. Pe de ci\u00f9, scib\u00e9n che qu\u00e9lle co-o fr\u00fbto de col\u00f4re r\u00f3sso s\u00e9ggian e ci\u00f9 comu\u00een, gh'\u00e8 v\u00e0rie cultivar particol\u00e6 da-o col\u00f4re gi\u00e0nco (\"white queen\", \"white tomesol\"), gi\u00e2no (\"douce de Picardie\", \"wendy\", \"lemon\"), do \u00e7etr\u00f3n (\"moonglow\"), ma \u00e0nche r\u00eauza (\"thai pink\"), anc\u00f3n v\u00e8rde a matura\u00e7i\u00f3n (\"green zebra\") \u00f2 n\u00e9igro (n\u00e9igro de Crim\u00eaa, \"purple perfect\").\nIn \u00f2gni m\u00f2ddo t\u00f9tti e vari\u00eat\u00e6 de tom\u00e2te se p\u00eauan div\u00ecdde tra-e d\u00f4e categor\u00eee de ci\u00e0nte a svil\u00f9ppo \"determin\u00f2u\" e \"indetermin\u00f2u\". E pr\u00ecmme s\u00f2n carateriz\u00e6 da-o f\u00e6to che, 'na v\u00f2tta ariv\u00e6 i fr\u00fbti a 'n \u00e7\u00e8rto p\u00f3nto da matura\u00e7i\u00f3n, a ci\u00e0nta a sm\u00e9tte de cr\u00e9sce e cosc\u00ec l'arecug\u00e9ita a sai\u00e2 concl\u00fbza in p\u00f6co t\u00e9npo. E ci\u00e0nte che pe c\u00f3ntra \u00e0n 'n svil\u00f9ppo de t\u00eepo indetermin\u00f2u s\u00f2n generalm\u00e9nte de vari\u00eat\u00e6 in gr\u00e0ddo de v\u00eeve pe ci\u00f9 \u00e0nni e che, se m\u00ecsse inte gi\u00f9ste condi\u00e7io\u00een anbient\u00e2li (d\u00f3nca sc\u00ecmili a qu\u00e9lle tropic\u00e2li da-e qu\u00e6 a ci\u00e0nta a l'\u00e8 \u00f2rigin\u00e2ia), s\u00f2n in gr\u00e0ddo de prod\u00fbe scio\u00ee e fr\u00fbti a c\u00eeclo cont\u00ecnoo.\nIn particol\u00e2 se peu aregord\u00e2 a vari\u00eat\u00e6 l\u00ecgure ci\u00f9 inport\u00e0nte:\nSt\u00f6ia.\n\u00d2r\u00ecgine.\nL'anten\u00f2u sarv\u00e6go da tom\u00e2ta o l'\u00e8 \u00f2rigin\u00e2io da p\u00e0rte \u00f2cident\u00e2le do S\u00f9d Am\u00e9rica e o l'av\u00e9iva e dimenscio\u00een di po\u00eesci. I Azt\u00eachi e i \u00e2tri p\u00f2poli da Mesoam\u00e9rica s\u00f2n st\u00e6ti i pr\u00ecmmi a domesteg\u00e2 a ci\u00e0nta, incomens\u00e0ndo a d\u00eauvi\u00e2 a tom\u00e2ta inta l\u00f4 cux\u00ecnn-a, e da-a qu\u00e6 sai\u00e0n i pr\u00ecmmi a prod\u00fbe o t\u00f3cco. A d\u00e6ta ez\u00e0tta da domestega\u00e7i\u00f3n a no l'\u00e8 conosci\u00fba ma gh'\u00e8 de pr\u00eauve che a tom\u00e2ta a l'\u00e8 coltiv\u00e2 into M\u00e9scico meridion\u00e2le za into V s\u00e9colo a.C.. Probabilm\u00e9nte a l'\u00eaa 'na cred\u00e9nsa dif\u00fbza tra-o p\u00f2polo Pueblo qu\u00e9lla che ascist\u00e9ndo a-o mangi\u00e2 di s\u00e9mmi da ci\u00e0nta se fo\u00eese ben\u00e9iti con di pot\u00eari de divina\u00e7i\u00f3n. I p\u00f2poli da Mesoam\u00e9rica incomensi\u00e0n \u00e0nche 'n proc\u00e8sso de sele\u00e7i\u00f3n in sc\u00ea ci\u00e0nte, ariv\u00e0ndo cosc\u00ec a \u00f2tegn\u00ee 'na vari\u00eat\u00e6 de tom\u00e2ta da-i fr\u00fbti ci\u00f9 gr\u00e9ndi e da-a superf\u00eccce con v\u00e0rie b\u00f9gne, vari\u00eat\u00e6 ch'a l'\u00e8 probabilm\u00e9nte l'anten\u00e2 de t\u00e0nte cultivar d'ancheu.\nIn particol\u00e2 i Azt\u00eachi coltiv\u00e2van div\u00e8rsce vari\u00eat\u00e6 de tom\u00e2ta, c\u00f3mme e tom\u00e2te r\u00f3sse, ciam\u00e6 \"xictomatl\", e qu\u00e9lle v\u00e8rde, d\u00eete \"tomatl\". Seg\u00f3ndo o fr\u00e0tte fran\u00e7esc\u00e0n Bernardino de Sahag\u00fan into merc\u00f2u de Tenochtitl\u00e1n (d'ancheu \u00c7it\u00e6 do M\u00e9scico) a gh'\u00eaa 'na gr\u00e0nde vari\u00eat\u00e6 de ci\u00e0nte de tom\u00e2ta; def\u00e6ti o scriv\u00e9iva:\nO fran\u00e7esc\u00e0n o menson\u00e2va \u00e0nche o f\u00e6to che inta cux\u00ecnn-a di Azt\u00eachi gh'\u00eaa 'n gr\u00e0nde \u00fbzo de s\u00e0rse, tra-e qu\u00e6 qu\u00e9lle de tom\u00e2te asc\u00ec, che vegniv\u00e2n vend\u00fbe inti merc\u00e6.\nDifux\u00f3n.\nO \"conquistador\" spagn\u00f2llo Hern\u00e1n Cort\u00e9s o l'\u00e8 f\u00f2scia st\u00e6to o pr\u00ecmmo eorop\u00eao a port\u00e2 'na pic\u00ecnn-a tom\u00e2ta gi\u00e2na into v\u00eagio contin\u00e9nte, d\u00f2ppo a s\u00f2 conqu\u00ecsta de Tenochtitl\u00e1n do 1521. A pr\u00ecmma apari\u00e7i\u00f3n de qu\u00e9sto fr\u00fbto inta letiat\u00fba bot\u00e0nica eorop\u00eaa a l'\u00e8 inte un scr\u00eeto do 1544 de P\u00eao Dr\u00eea Mattioli, m\u00eago e bot\u00e0nico ch'o suger\u00eeva c\u00f3mme o fo\u00eese st\u00e6to port\u00f2u in It\u00e0lia 'n n\u00eauvo t\u00eepo de meiz\u00e0nn-a da-o col\u00f4re, qu\u00e0nde m\u00e9uio, r\u00f3sso s\u00e0ngoe \u00f2 indo\u00f2u. Pe de ci\u00f9, d\u00e6to o parag\u00f3n co-e meiz\u00e0nn-e, l\u00ea o consegi\u00e2va de mangi\u00e2 e tom\u00e2te a-o m\u00e6ximo m\u00f2ddo, \u00f2 s\u00e6 div\u00eeze in f\u00e9tte, ch\u00e9utte e cond\u00eee con s\u00e2, p\u00e9ivie n\u00e9igro e \u00eauio. D\u00eaxe \u00e0nni d\u00f2ppo, co-a publica\u00e7i\u00f3n de di scr\u00eeti do Mattioli, o l'incomensi\u00e2 a \u00ease d\u00eauvi\u00f2u pe-e tom\u00e2te o n\u00f3mme \"p\u00f3mmo (\u00f2 m\u00e9ie) d'\u00f6o\", da-o qu\u00e6 o v\u00eagne o n\u00f3mme da ci\u00e0nta inte l'itali\u00e0n.\nD\u00f2ppo a coloniza\u00e7i\u00f3n de Am\u00e9riche, i spagn\u00f2lli porti\u00e0n a tom\u00e2ta, pe \u00ease coltiv\u00e2, inte s\u00f2 \u00e2tre col\u00f2nie di Car\u00e0ibi e inte Filip\u00ecnn-e, da-e qu\u00e6 o fr\u00fbto o sai\u00e2 introd\u00fbto into contin\u00e9nte azi\u00e0tico, f\u00f2scia atrav\u00e8rso Macao into XVI s\u00e9colo. In C\u00ecnn-a o sai\u00e2 ciam\u00f2u \"f\u0101nqi\u00e9\" (\u00f2 s\u00e6 \"meiz\u00e0nn-a b\u00e0rbara\"), seg\u00f3ndo o scist\u00eama de l'\u00e9poca pe d\u00e2 o n\u00f3mme a-i prod\u00fbti de n\u00eauva inporta\u00e7i\u00f3n. A tom\u00e2ta a sai\u00e2 d\u00f3nca port\u00e2 da-i spagn\u00f2lli \u00e0nche in Eor\u00f6pa, d\u00f3nde a tr\u00eauvi\u00e2 de condi\u00e7io\u00een particolarm\u00e9nte favor\u00e9voli sorviat\u00f9tto into bac\u00ecn do M\u00e2 Mediter\u00e0nio, into qu\u00e6 a coltiva\u00e7i\u00f3n de qu\u00e9sta ci\u00e0nta a l'\u00e8 za docoment\u00e2 into 1540.\nDa chi e tom\u00e2te se dif\u00f3ndi\u00e0n progresivam\u00e9nte a-o r\u00e8sto do m\u00f3ndo: in Inghilt\u00e6ra arivi\u00e0n inti \u00e0nni nov\u00e0nta do XVI s\u00e9colo, co-\u00eena pr\u00ecmma testimoni\u00e0nsa scr\u00eeta do 1597, \u00f2 s\u00e6 l\"'Herbal\" de John Gerard, inta qu\u00e6 per\u00f2 e tom\u00e2te sai\u00e0n descr\u00eete c\u00f3mme velen\u00f4ze. Id\u00eaa qu\u00e9sta ch'a sai\u00e2 repigi\u00e2 into R\u00e9gno Un\u00eeo e inte s\u00f2 col\u00f2nie pe cosc\u00ec t\u00e0nto t\u00e9npo che, anc\u00f3n into 1820 a tom\u00e2ta a l'\u00eaa v\u00ecsta c\u00f3mme 'na pit\u00e0nsa ez\u00f2tica, pr\u00f2pia da cux\u00ecnn-a itali\u00e0nn-a e ebr\u00e0ica.\nIn \u00ccndia e inti p\u00e0izi vix\u00ecn e tom\u00e2te sai\u00e0n introd\u00fbte da-i portogh\u00e9izi into XVI s\u00e9colo, scib\u00e9n che a coltiva\u00e7i\u00f3n intens\u00eeva da ci\u00e0nta a sai\u00e2 incomens\u00e2 s\u00f4lo da-i ingl\u00e9izi into XVIII s\u00e9colo. Scimilm\u00e9nte a-o cin\u00e9ize, in Bengali a tom\u00e2ta a l'\u00e8 ciam\u00e2 \u09ac\u09bf\u09b2\u09bf\u09a4\u09bf \u09ac\u09c7\u0997\u09c1\u09a8, \"Biliti Begun\", \u00f2 s\u00e6 \"meiz\u00e0nn-a for\u00e8sta\", e a-a giorn\u00e2 d\u2019ancheu a l'\u00e8 'na sp\u00eace as\u00e6 com\u00f9n, in particol\u00e2 into st\u00e2to feder\u00f2u de l'Uttarakhand.\nInto M\u00e9dio \u00d2ri\u00e9nte a ci\u00e0nta a l'\u00e8 st\u00e6ta introd\u00fbta da-i ingl\u00e9izi e, in particol\u00e2, da-o c\u00f3nsole de Al\u00e9ppo John Barker tra-o 1799 e o 1825. Co-o XIX s\u00e9colo o fr\u00fbto o diventi\u00e2 'n ingredi\u00e9nte com\u00f9n inti pi\u00e2ti de cux\u00ecnn-a da z\u00f6na \u00e0nche se, inte 'na testimoni\u00e0nsa do 1881, o sai\u00e2 indic\u00f2u c\u00f3mme e tom\u00e2te l'\u00eaan normalm\u00e9nte consum\u00e6 s\u00f4lo da ci\u00f9 \u00f2 m\u00eano quar\u00e0nt'\u00e0nni.\nInte l'Am\u00e9rica do N\u00f2rd e pr\u00ecmme informa\u00e7io\u00een in sci\u00e2 coltiva\u00e7i\u00f3n de tom\u00e2te remontan a-o 1710, qu\u00e0nde o bot\u00e0nico William Salmon o anoti\u00e2 a prez\u00e9nsa da ci\u00e0nta inta Carol\u00ecnn-a do S\u00f9d, f\u00f2scia arivi\u00e2 da-i Car\u00e0ibi, e co-a meit\u00e6 do s\u00e9colo se svilupi\u00e0n e pr\u00ecmme piantagio\u00een.\nIn It\u00e0lia.\nA pr\u00ecmma testimoni\u00e0nsa scr\u00eeta da prez\u00e9nsa de tom\u00e2te in It\u00e0lia a remonta a-o 31 \u00f2t\u00f4bre 1548, \u00f2 s\u00e6 qu\u00e0nde o magiord\u00f2mmo do grand\u00f9cca de Tosc\u00e0nn-a de C\u00f6ximo de' Medici o scriv\u00e9iva a-o segret\u00e2io priv\u00f2u da fam\u00ecggia de l'ar\u00eevo da cav\u00e0gna de tom\u00e2te coltiv\u00e6 inta tegn\u00fba do Grand\u00f9cca de T\u00f4re do G\u00e0llo. In \u00f2gni m\u00f2ddo e ci\u00e0nte de tom\u00e2te sai\u00e0n anc\u00f3n pe t\u00e0nto t\u00e9npo coltiv\u00e6 s\u00f4lo pe-o s\u00f2 val\u00f4 \u00f2rnament\u00e2le, c\u00f3mme indic\u00f2u da l'aristocr\u00e0tico e agronomo fiorent\u00ecn Giovan Vettorio Soderini che o scriv\u00e9iva de c\u00f3mme a ci\u00e0nta a fo\u00eese da ri\u00e7erc\u00e2 s\u00f4lo pi-\u00e2 s\u00f2 bel\u00e9ssa, acento\u00e2 da-a gr\u00e0nde vari\u00e0bilit\u00e6 de qu\u00e9sta sp\u00eace. In \u00f2gni m\u00f2ddo no sai\u00e0n anc\u00f3n incl\u00fbzi m\u00e0nco inta di\u00eata di contad\u00ecn, d\u00e6to che coltiv\u00e2van za di \u00f2rt\u00e0ggi ci\u00f9 apres\u00e6 e, pe de ci\u00f9, tra-e vari\u00eat\u00e6 a l'\u00e9poca in com\u00e8rcio \u00eaan div\u00e8rsce qu\u00e9lle no comest\u00ecbili \u00f2 adreit\u00fba t\u00e9usceghe. Pert\u00e0nto in v\u00e0rie \u00e0ree, c\u00f3mme in qu\u00e9lla de Fir\u00e9nse, o fr\u00fbto o sai\u00e2 d\u00eauvi\u00f2u c\u00f3mme decora\u00e7i\u00f3n da t\u00f2ua, es\u00e9ndo incl\u00fbzo inta cux\u00ecnn-a loc\u00e2le s\u00f4lo tra-a f\u00ecn do XVII e l'in\u00ec\u00e7io do XVIII s\u00e9colo. In particol\u00e2 o pr\u00ecmmo l\u00ecbbro de ri\u00e7\u00e8tte, atoalm\u00e9nte conosci\u00fbo, co-e tom\u00e2te tra-i v\u00e0rri ingredi\u00e9nti o sai\u00e2 public\u00f2u into 1692 a N\u00e0poli, in sci\u00e2 b\u00e2ze de \u00e7\u00e8rte f\u00f3nti spagn\u00f2lle.\nVari\u00eat\u00e6 mod\u00e8rne.\nO d\u00e9bole g\u00f9sto e a manc\u00e0nsa de s\u00f9cou inte mod\u00e8rne vari\u00eat\u00e6 de tom\u00e2te da giard\u00ecn e comerci\u00e2li derivan da-a sele\u00e7i\u00f3n de ci\u00e0nte a fr\u00fbti da l'unif\u00f3rme col\u00f4re r\u00f3sso. Qu\u00e9sto cangiam\u00e9nto o l'\u00e8 avegn\u00fbo d\u00f2ppo a scov\u00e8rta into XX s\u00e9colo do fenot\u00eepo cangi\u00e0nte \"u\", o qu\u00e6 o meui\u00e2va in m\u00f2ddo unif\u00f3rme. O l'\u00e8 st\u00e6to cosc\u00ec posc\u00ecbile, gr\u00e0\u00e7ie a di incr\u00f4xi tra-e ci\u00e0nte, svilup\u00e2 di fr\u00fbti r\u00f3ssi s\u00e9nsa o carater\u00ecstico an\u00e9llo v\u00e8rde at\u00f3rno a-a g\u00e0nba, f\u00e6to che per\u00f2 o l'\u00e0 port\u00f2u e tom\u00e2te prod\u00fbe m\u00eano s\u00f9cou, r\u00e9ndendo o fr\u00fbti m\u00eano d\u00f4sci e savo\u00eei.\nO l'\u00e8 st\u00e6to scov\u00e8rto che o 10-20% do carb\u00f2nio fis\u00f2u in tot\u00e2le inta tom\u00e2ta o peu \u00ease prod\u00fbto da-a f\u00f6tosc\u00ecntexi into m\u00e6ximo fr\u00fbto in v\u00eea de svil\u00f9ppo do norm\u00e2le fenot\u00eepo \"U\". O cangiam\u00e9nto gen\u00e9tico a \"u\" o codifica 'n fat\u00f4 ch'o prod\u00fbxe di cloroplasti difet\u00f4zi, a 'na densit\u00e6 inferi\u00f4 into fr\u00fbto, f\u00e6to ch'o porta a av\u00e9i 'n col\u00f4re v\u00e8rde ci\u00f9 ci\u00e6o inte qu\u00e9lli b\u00f3zzi e a-a ridu\u00e7i\u00f3n do m\u00f9ggio di s\u00f9cai into fr\u00fbto m\u00e9uio do 10-15%. F\u00f2scia ci\u00f9 inport\u00e0nte do l\u00f4 r\u00f2llo inta f\u00f6tosc\u00ecntexi, i cloroplasti do fr\u00fbto v\u00eagnan remodel\u00e6 into proc\u00e8sso de matura\u00e7i\u00f3n in di cromoplasti s\u00e9nsa clorofilla che scintetizan e amugian i carotenoidi licopene, \u03b2-carotene e \u00e2tri metaboliti che s\u00f2n de viv\u00e0gne sensori\u00e2li e nutri\u00e7ion\u00e2li do fr\u00fbto m\u00e9uio. I pot\u00e9nti cloroplasti in sc\u00ea sp\u00e0lle do fenot\u00eepo \"U\" \u00e0n chi de utilit\u00e6, scib\u00e9n che prezentan o svant\u00e0ggio de lasci\u00e2 de sp\u00e0lle v\u00e8rdi vix\u00ecn a-a g\u00e0nba do fr\u00fbto \u00f2 de sp\u00e0lle gi\u00e2ne aven\u00e6, aparentem\u00e9nte apr\u00eauvo a-o stess \u00f2scidat\u00eevo dov\u00fbo a-o sorviac\u00e0rego da cad\u00e9nn-a da f\u00f6tosc\u00ecntexi se a-a l\u00fbxe dir\u00e8tta do s\u00f4 e a \u00e2te tenperat\u00fbe. D\u00f3nca a progeta\u00e7i\u00f3n gen\u00e9tica de 'na vari\u00eat\u00e6 comerci\u00e2le ch'a conbin\u00e9sse i vant\u00e0ggi do t\u00eepo \"u\" e de qu\u00e9llo \"U\" a l'\u00e8 fat\u00ecbile ma l'\u00e0 bez\u00e9ugno de 'na prec\u00eeza sele\u00e7i\u00f3n.\nPe de ci\u00f9, i sele\u00e7ionato\u00ee de mod\u00e8rne cultivar de tom\u00e2ta se sforsan sorviat\u00f9tto d'atr\u00eauv\u00e2 de ci\u00e0nta che fo\u00eesan in gr\u00e0ddo d'av\u00e9i 'na m\u00eagio r\u00e9iza, du\u00e2ta de conserva\u00e7i\u00f3n, dimenscio\u00een e toler\u00e0nsa e rexist\u00e9nsa a-e prescio\u00een anbient\u00e2li, conpr\u00e9ize e mout\u00eee. In \u00f2gni m\u00f2ddo, qu\u00e9sti sf\u00f2rsi de sele\u00e7ionam\u00e9nte \u00e0n port\u00f2u a de consego\u00e9nse negat\u00eeve no vosci\u00fbe in sce v\u00e0rie carater\u00ecstiche do fr\u00fbto da tom\u00e2ta c\u00f3mme, prez\u00e9npio, o cosc\u00ec d\u00eeto \"linkage drag\", respons\u00e0bile de altera\u00e7io\u00een into metabol\u00ecsmo da ci\u00e0nta. O \"linkage drag\" o consc\u00ecste inta conp\u00e0rsa de 'n tr\u00e6to gen\u00e9tico no desider\u00f2u inta ci\u00e0nta co-a proced\u00fba do reincr\u00f4xo (\u00f2 \"backcrossing\"), tr\u00e6to ch'o l'\u00e8 coleg\u00f2u \u00f2, in \u00f2gni m\u00f2ddo, vix\u00ecn a qu\u00e9llo vosci\u00fbo into cromosoma. D\u00e6to ch'a gh'\u00e8 'n'elev\u00e2 probabilit\u00e6 che, introd\u00fbxendo o tr\u00e6to ben\u00e9fico, \u00e0nche qu\u00e9llo no vosci\u00fbo o fo\u00eese incl\u00fbzo, t\u00f9tto o proc\u00e8sso de sele\u00e7i\u00f3n de \u00e7\u00e8rte carater\u00ecstiche o l'\u00e0 port\u00f2u a 'n'involont\u00e2ia altera\u00e7i\u00f3n de sost\u00e0nse ch\u00ecmiche asoci\u00e6 e d\u00f3nca di valo\u00ee nutri\u00e7ion\u00e2li e di savo\u00ee.\nPe evit\u00e2 qu\u00e9sto probl\u00eama i sele\u00e7ionato\u00ee \u00e0n sfrut\u00f2u e sp\u00eace de tom\u00e2te sarv\u00e6ghe c\u00f3mme de f\u00f3nti di tr\u00e6ti ben\u00e9fici pe-e mod\u00e8rne cultivar. Tra i tr\u00e6ti che se p\u00eauan ricuper\u00e2 gh'\u00e8 qu\u00e9lli de 'na magi\u00f4 prez\u00e9nsa de s\u00f9cai into fr\u00fbto e 'na m\u00eagio rexist\u00e9nsa a-e mout\u00eee caos\u00e6 da di m\u00eccrobi e ag\u00e9nti patogeni. In \u00f2gni m\u00f2ddo qu\u00e9sta prat\u00ecca a l'\u00e8 da d\u00eauvi\u00e2 con aten\u00e7i\u00f3n d\u00e6to che l'az\u00f3nta de 'n \u00e7\u00e8rto o peu conport\u00e2 de altera\u00e7io\u00een in sce \u00e2tre carater\u00ecstiche da ci\u00e0nta.\nColtiva\u00e7i\u00f3n.\nInte z\u00f6ne a cl\u00ecmma tenper\u00f2u a ci\u00e0nta de tom\u00e2te a no sai\u00e9iva in gr\u00e0ddo de soprav\u00eeve a-e tenperat\u00fbe da inv\u00e8rno, e d\u00f3nca a l'\u00e8 chi coltiv\u00e2 c\u00f3mme ci\u00e0nta ano\u00e2le, preferindo o semen\u00e2 in pr\u00ecmma bat\u00fba inte 'na pascion\u00eaa, co-in suces\u00eevo trapi\u00e0nto into ter\u00e9n.\nE tom\u00e2te vegnan sci\u00f9 b\u00e9n in di l\u00eaughi ab\u00e0sta a-o s\u00f4, \u00e0nche se p\u00eauan pat\u00ee l'ecesc\u00eeva l\u00fbxe de \u00f4e ci\u00f9 c\u00e2de, con di ef\u00e8tti negat\u00eevi s\u00e9gge in sc\u00ea ci\u00e0nte che in sc\u00ee fr\u00fbti. De cultivar in particol\u00e2 v\u00eauan 'na poxi\u00e7i\u00f3n ch'a s\u00e9gge pr\u00f2pio ci\u00f9 onbrez\u00e2. Pe av\u00e9i 'n b\u00f3n r\u00eao o l'\u00e8 neces\u00e2io 'n ter\u00e9n b\u00e9n fertiliz\u00f2n, co-\u00een'iriga\u00e7i\u00f3n moder\u00e2 ma regol\u00e2. Iriga\u00e7i\u00f3n ch'a l'\u00e8 as\u00e6 inport\u00e0nte pi-\u00e2 qualit\u00e6 do fr\u00fbto (d\u00e6to che a-a f\u00ecn o l'\u00e8 form\u00f2u pi-\u00e2 ci\u00f9 p\u00e0rte d'\u00e6goa), con particol\u00e2 aten\u00e7i\u00f3n a-a tenperat\u00fba de l'\u00e6goa, de m\u00f2ddo da evit\u00e2 di shock t\u00e8rmici, rax\u00f3n pi-\u00e2 qu\u00e6 a l'\u00e8 consegi\u00f2u de bagn\u00e2 e ci\u00e0nte de tom\u00e2te a-o mat\u00ecn \u00f2p\u00fb a-o tram\u00f3nto.\nPe aoment\u00e2 a produtivit\u00e6 da ci\u00e0nta, evit\u00e0ndo 'n ecesc\u00eevo svil\u00f9ppo do v\u00e8rde ch'o pori\u00e9iva lev\u00e2 nutrim\u00e9nto a-i fr\u00fbti, in sc\u00ea vari\u00eat\u00e6 \"indetermin\u00e6\" a l'\u00e8 efeto\u00e2 a prat\u00ecca da \"sfemminellatura\" \u00f2, c\u00f3mme d\u00eeto in z\u00e8rbo contad\u00ecn, o lev\u00e2 i cosc\u00ec d\u00eeti \"bast\u00e0rdi\". Qu\u00e9sta prat\u00ecca a consc\u00ecste into lev\u00e2 qu\u00e9lli zerm\u00f3ggi da ci\u00e0nta che partan da 'na poxi\u00e7i\u00f3n asc\u00e9ll\u00e2re, \u00f2 s\u00e6 i bast\u00e0rdi, fint\u00e0nto che s\u00f2n pic\u00ecn, qu\u00e0nde se p\u00eauan anc\u00f3n lev\u00e2 a m\u00e0n. In \u00f2gni m\u00f2ddo, into c\u00e2xo fo\u00eesan lasci\u00e6 cr\u00e9sce, prod\u00fbi\u00e0n \u00e0nche l\u00f4 scio\u00ee e fr\u00fbti.\nL'arecug\u00e9ita a v\u00eagne anc\u00f3n f\u00e6ta inta ci\u00f9 p\u00e0rte di c\u00e2xi a m\u00e0n, co-a Lig\u00f9ria ch'a no fa ece\u00e7i\u00f3n, \u00f2pera\u00e7i\u00f3n ch'a l'\u00e8 in \u00f2gni m\u00f2ddo fa\u00e7ilit\u00e2 da-o f\u00e6to che, qu\u00e0nde z\u00f3nti a-a matura\u00e7i\u00f3n, o peig\u00f3llo da tom\u00e2ta o diventa ci\u00f9 fr\u00e0gile, fa\u00e7ilit\u00e0ndo o dest\u00e0cco do fr\u00fbto. E vari\u00eat\u00e6 destin\u00e6 a l'arecug\u00e9ita industri\u00e2le s\u00f2n st\u00e6te pe de ci\u00f9 sele\u00e7ion\u00e6 de m\u00f2ddo da av\u00e9i 'n ci\u00f9 f\u00e0\u00e7ile dest\u00e0cco do fr\u00fbto e 'na s\u00f2 p\u00e9lle ci\u00f9 d\u00fba cosc\u00ec che, a-o mom\u00e9nto do sb\u00e0tte e de l'aranc\u00e2 a ci\u00e0nta, i fr\u00fbti d\u00f2ppo \u00ease ch\u00e9iti a t\u00e6ra pori\u00e0n \u00ease fa\u00e7ilm\u00e9nte recuper\u00e6 s\u00e9nsa d\u00e0nni.\nAversc\u00ect\u00e6.\nDe s\u00f2lito a ci\u00e0nta a l'\u00e0 'n p\u00f2rtam\u00e9nto strisci\u00e0nte f\u00e6to che per\u00f2 into cl\u00ecmma do mediter\u00e0nio, cosc\u00ec c\u00f3mme pe-e \u00e2tre colt\u00fbe de \u00f2r\u00ecgine ez\u00f2tice, o peu port\u00e2 a tom\u00e2ta a pat\u00ee i ef\u00e8tti de l'umidit\u00e6, di parasc\u00eeti e de v\u00e0rie fitoapatolog\u00eee. T\u00f9tte raxo\u00een pe-e qu\u00e6, de m\u00f2ddo da evit\u00e2 o deterior\u00e2se di fr\u00fbti e da ci\u00e0nta, pi-\u00e2 s\u00f2 coltiva\u00e7i\u00f3n e ci\u00e0nte de tom\u00e2te s\u00f2n arez\u00fbe da di sost\u00eagni f\u00e6ti de s\u00f2lito co-e c\u00e0nne comu\u00ecn e, d\u00e6to che i fr\u00fbti m\u00e9ui p\u00eauan ceg\u00e2 i r\u00e0mmi, de sp\u00e9sso a v\u00eagne \u00e0nche poxi\u00e7ion\u00e2 'na t\u00e9ia de materi\u00e2le izol\u00e0nte a t\u00e6ra. In \u00f2gni m\u00f2ddo gh'\u00e8 de vari\u00eat\u00e6 ci\u00f9 b\u00e0sse e rob\u00f9ste, da-a g\u00e0nba ci\u00f9 r\u00e9dena ch'a no l'\u00e0 bez\u00e9ugno de sost\u00eagni e co-i fr\u00fbti che no se rovinan a-o cont\u00e0tto co-o seu d\u00e6ta a s\u00f2 p\u00e9lle ci\u00f9 d\u00fba (mot\u00eevo pe-o qu\u00e6 no p\u00eauan \u00ease per\u00f2 d\u00eauvi\u00e6 inte insal\u00e0tte ma sorviat\u00f9tto pi-\u00e2 produ\u00e7i\u00f3n di deriv\u00e6).\nRiferim\u00e9nti inta colt\u00fba.\nInta \u00e7it\u00e6 de Bu\u00f1ol, in Sp\u00e0gna, a l'\u00e8 celebr\u00e2 t\u00f9tti i \u00e0nni a f\u00e8sta de \"La Tomatina\", festival ch'a consc\u00ecste inte 'na gr\u00e0nde \"bat\u00e0ggia\" conbat\u00fba co-e tom\u00e2te, tradi\u00e7i\u00f3n repigi\u00e2 da-e prot\u00e8ste popol\u00e2ri, inte qu\u00e6 de sp\u00e9sso vegn\u00eevan lanci\u00e6 v\u00e0rri fr\u00fbti.\nE tom\u00e2te s\u00f2n asc\u00ec 'n sc\u00ecnbolo de v\u00e0rri l\u00eaughi e entit\u00e6 aministrat\u00eeve: prez\u00e9npio into st\u00e2to americ\u00e0n do New Jersey o l'\u00e8 st\u00e6to diciar\u00f2u o fr\u00fbto do st\u00e2to, cosc\u00ec c\u00f3mme in Ohio da-o 2009, p\u00e0ize d\u00f3nde o s\u00fbgo de tom\u00e2ta o l'\u00e8 a bev\u00e0nda ofi\u00e7i\u00e2 da-o 1965. In Arkansas, segoindo s\u00e9gge a clasifica\u00e7i\u00f3n bot\u00e0nica che qu\u00e9lla seg\u00f3ndo o s\u00e9nso com\u00f9n, a vari\u00eat\u00e6 \"South Arkansas Vine Ripe Pink Tomato\" a l'\u00e8 st\u00e6ta diciar\u00e2 s\u00e9gge fr\u00fbto che \u00f2rt\u00e0ggio do st\u00e2to.\nPe qu\u00e0nte o rigoarda l'\u00e0rte e tom\u00e2te s\u00f2n 'n sog\u00e8tto ricor\u00e9nte inte v\u00e0rie nat\u00fbe m\u00f2rte di pito\u00ee itali\u00e9n e spagn\u00f2lli do XVII s\u00e9colo e do XVIII s\u00e9colo, tra-i qu\u00e6 se peu aregord\u00e2 o qu\u00e0ddro \"Nature morte aux concombres et tomates\", do 1774 e realiz\u00f2u da-o pit\u00f4 Luis Mel\u00e9ndez. Ina ci\u00e0nta de tom\u00e2te, arenb\u00e2 in sce 'na ci\u00e0ppa do barc\u00f3n, a l'\u00e8 \u00e0nche o sog\u00e8tto de 'na s\u00e9rie de n\u00eauve qu\u00e0ddri realiz\u00e2 da Pablo Picasso into 1944. Sti qu\u00e0ddri chi s\u00f2n st\u00e6ti realiz\u00e6 qu\u00e0nde o pit\u00f4 o se trov\u00e2va inta c\u00e2za da s\u00f2 ecs conp\u00e0gna Marie-Th\u00e9r\u00e8se Walter e da f\u00ecggia Maya a Par\u00ecggi, into mom\u00e9nto da libera\u00e7i\u00f3n da capit\u00e2le fran\u00e7\u00e9ize.\n\u00c2tra inport\u00e0nte e fam\u00f4za \u00f2pia ch'a l'\u00e0 c\u00f3mme sog\u00e8tto e tom\u00e2te a l'\u00e8 \"Campbell's Soup Cans\" de Andy Warhol, cre\u00e2 into 1962. Qu\u00e9sta a consc\u00ecste inte 'na s\u00e9rie de 32 dip\u00ecnti che rafiguran e lat\u00ecnn-e de s\u00f9ppa vend\u00fbe da-a d\u00ectta americ\u00e0nn-a Campbell's, tra-e qu\u00e6 a gh'\u00e8 qu\u00e9lla de tom\u00e2ta asc\u00ec.\nA f\u00f3rma ariond\u00e2 da tom\u00e2ta a l'\u00e0 inspir\u00f2u o designer finland\u00e9ize Eero Aarnio a-a progeta\u00e7i\u00f3n da s\u00f2 \"tomato chair\" into 1971."}
{"id": "28181", "revid": "10132", "url": "https://lij.wikipedia.org/wiki?curid=28181", "title": "Foggia", "text": "Foggia a l'\u00e8 'na \u00e7it\u00e6 de abitanti.\nA l'\u00e9 o capol\u00eaugo da provinsa de Foggia, inta regi\u00f3n Puggia."}
{"id": "28182", "revid": "1211", "url": "https://lij.wikipedia.org/wiki?curid=28182", "title": "P\u00eao Cavallini", "text": "P\u00eao Cavallini (it: \"Piero Cavallini\") (Romma, 1240 ca.-1330 ca.) o l'\u00e9 st\u00e6to 'n pitt\u00f4 e 'n moz\u00e0ic\u00ecsta de sch\u00eaua italiann-a."}
{"id": "28183", "revid": "10132", "url": "https://lij.wikipedia.org/wiki?curid=28183", "title": "San Giovanni Rotondo", "text": "San Giovanni Rotondo o l'\u00e9 'n com\u00fbne itali\u00e0n de abitanti da Provinsa de Foggia, inta Puggia,&lt;br&gt;conosci\u00fbo perch\u00e8 gh'\u00e0iva visci\u00fbo l'avox\u00f2u fratte de nomme Paddre Pio."}
{"id": "28184", "revid": "12552", "url": "https://lij.wikipedia.org/wiki?curid=28184", "title": "Onso", "text": ""}
{"id": "28186", "revid": "743", "url": "https://lij.wikipedia.org/wiki?curid=28186", "title": "Cundigi\u00f9n", "text": "O Cundigi\u00f9n, \u00f2 \"Condijun\", \u00f2 \"Condiggion\" o l'\u00e9 'n'insal\u00e0tta l\u00ecgure t\u00ecpica da Riv\u00eaa de Pon\u00e9nte. \nIngredi\u00e9nti.\n- gal\u00e9te do main\u00e2, pr\u00ecmma bagn\u00e6 inta \u00e6gua e p\u00f6co ax\u00f2u&lt;br&gt;\n- tom\u00e2te da t\u00f3cco&lt;br&gt;\n- pevi\u00f3ni&lt;br&gt;\n- chigheummai&lt;br&gt;\n- leit\u00fbga&lt;br&gt;\n- sp\u00eego d'aggio&lt;br&gt;\n- baxaic\u00f2&lt;br&gt;\n- mosci\u00e0mme \u00f2 bot\u00e6ga&lt;br&gt;\n- euio d'o\u00eeva&lt;br&gt;\n- ax\u00f2u&lt;br&gt;\n- s\u00e4, qu\u00e0nte b\u00e0sta&lt;br&gt;"}
{"id": "28187", "revid": "12552", "url": "https://lij.wikipedia.org/wiki?curid=28187", "title": "Ormea", "text": ""}
{"id": "28190", "revid": "10132", "url": "https://lij.wikipedia.org/wiki?curid=28190", "title": "P\u00eao Perugino", "text": "P\u00eao Perugino (it: \"Pietro Perugino\") (Citt\u00e0 della Pieve, 1448-Fontignano, 1523), o l'\u00e9 st\u00e6to 'n pitt\u00f4 de sch\u00eaua italiann-a, in protagon\u00ecsta do Rinascimento."}
{"id": "28191", "revid": "1211", "url": "https://lij.wikipedia.org/wiki?curid=28191", "title": "Proper\u00e7ia de' Rossi", "text": "Proper\u00e7ia de' Rossi (it: \"Properzia de' Rossi\") (Bologna, 1490 ca. - Bologna, 1530), scult\u00f4a e intagiad\u00f4a de pr\u00eee pre\u00e7i\u00f4ze de sch\u00eaua italiann-a, 'na protagon\u00ecsta do Rinascimento."}
{"id": "28192", "revid": "12052", "url": "https://lij.wikipedia.org/wiki?curid=28192", "title": "Pat\u00e0tta", "text": "Solanum tuberosum , comunem\u00e9nte conosci\u00fba c\u00f3mme patatta (pat\u00e0tta seg\u00f3ndo a graf\u00eea ofi\u00e7i\u00e2, patatta in savon\u00e9ize, final\u00e9ize, arbengan\u00e9ize, pat\u00e0ta in vintimigi\u00f4zo, patata in moneg\u00e0sco, pat\u00f2ta in nov\u00e9ize), a l'\u00e9 'na ci\u00e0nta ch'a l'apart\u00eagne a-a fam\u00ecggia de Solanaceae o qu\u00e6 t\u00f9bero o l'\u00e9 as\u00e6 inport\u00e0nte inte cux\u00ecnn-e de t\u00f9tto o m\u00f3ndo, conpr\u00e9iza qu\u00e9lla l\u00ecgure asc\u00ec.\nEtimolog\u00eea.\nA par\u00f2lla pat\u00e0tta a v\u00eagne da-a s\u00f2 f\u00f3rma in spagn\u00f2llo \"patata\", t\u00f3rna deriv\u00e2 da-a par\u00f2lla Nahuatl \"potatl\", o qu\u00e6 \u00fbzo o l'\u00e9 deriv\u00f2u da qu\u00e9llo de par\u00f2lle \"papa\", che in Quechua a l'\u00ecndica pr\u00f2pio qu\u00e9sta ci\u00e0nta, e \"batatas\", n\u00f3mme da ci\u00e0nta de \"Ipomoea batatas\" (\u00f6 s\u00e6 a pat\u00e0tta d\u00f4\u00e7e) \u00f2rigin\u00e2io de l'\u00eezoa de Hispaniola.\nDescri\u00e7i\u00f3n.\nA ci\u00e0nta de pat\u00e0tte a l'\u00e9 'na ci\u00e0nta \u00e8rbacea per\u00e9nne, da-o p\u00f2rtam\u00e9nto strisci\u00e0nte, ch'a peu ariv\u00e2 sc\u00ecnn-a ci\u00f9 \u00f2 m\u00eano in m\u00eatro d'alt\u00e9ssa.\nA s\u00f2 carater\u00ecstica prin\u00e7ip\u00e2 s\u00f3n i s\u00f2 t\u00f9beri, i qu\u00e6 se svil\u00f9ppan sotot\u00e6ra a-a f\u00ecn de l\u00f3nghi \"stoloni\". Qu\u00e9sti t\u00f9beri \u00e0n a fon\u00e7i\u00f3n d'arech\u00e9ugge i carboidrati prod\u00fbti atrav\u00e8rso a f\u00f6tosc\u00ecntexi de m\u00f2ddo che a ci\u00e0nta a n'\u00e0gge de ris\u00e8rve, \u00f3ltre che pe-a s\u00f2 propaga\u00e7i\u00f3n, e s\u00f3n b\u00e9n b\u00e9n vari\u00e0bili in f\u00f3rma e dimenscio\u00ecn. \u00d2gni t\u00f9bero o l'\u00e9 ricov\u00e8rto da 'na p\u00e9lle sot\u00ee ch'a prez\u00e9nta de lenti\u00e7\u00e9lle pic\u00ecnn-e, sar\u00e6 into c\u00e2xo de manc\u00e0nsa d'\u00e6goa e che se, diversam\u00e9nte, a gh'\u00e9 ab\u00e0sta umidit\u00e6, al\u00f4a se arvi\u00e0n pe perm\u00e9tte o sc\u00e0ngio de sost\u00e0nse con l'est\u00e8rno. S\u00f3tt'a-a p\u00e9lle gh'\u00e9 o periderma, o floema, o xilema e a m\u00f2ula, t\u00f9tti di tesci\u00fbi coleg\u00e6 a-i cosc\u00ec d\u00eeti \"\u00e9uggi\", de strut\u00fbe da-e qu\u00e6 partan e n\u00eauve g\u00e9mme che r\u00e8stan per\u00f2 dormi\u00e9nti a-o mom\u00e9nto do svil\u00f9ppo do t\u00f9bero.\nF\u00e9ugge.\nE f\u00e9ugge da ci\u00e0nta de pat\u00e0tte s\u00f3n disp\u00f2ste in m\u00f2ddo alt\u00e8rno (d\u00f3nca no s\u00f3n alini\u00e6 tra l\u00f4) e \"imparipennate\" (\u00f6 s\u00e6 form\u00e6 da c\u00f3bie de fuget\u00ecnn-e disp\u00f2ste l\u00f3ngo a \"rachide\", de 6-10\u00a0cm, a ece\u00e7i\u00f3n de qu\u00e9lla apic\u00e2le, s\u00e9ncia), co-\u00eena longh\u00e9ssa tot\u00e2le conpr\u00e9iza tra 8 e 28\u00a0cm, pe 6,5-16\u00a0cm in largh\u00e9ssa.\nE fuget\u00ecnn-e, in n\u00f9mero da 3 a 5, \u00e0n 'na f\u00f3rma da a \u00eauvo a l\u00e0nciolata e s\u00f3n de dimenscio\u00ecn decresc\u00e9nti v\u00e8rso a b\u00e2ze da f\u00e9uggia, con mez\u00fbe in g\u00e9nere de 3-6(-10) \u00d7 2-4(-7)\u00a0cm. L\u00f4 \u00e0n 'na b\u00e2ze da-a f\u00f3rma a c\u00f9nio e generalm\u00e9nte \u00f2bliqua, di m\u00e0rgini intr\u00eaghi e de p\u00f3nte apis\u00fbe. S\u00f3n ci\u00f9 gr\u00e9nde qu\u00e9lle che se tr\u00eauvan in poxi\u00e7i\u00f3n termin\u00e2le e tend\u00e9n\u00e7ialm\u00e9nte ci\u00f9 sessili de qu\u00e9lle a-a b\u00e2ze: de sp\u00e9sso altern\u00e6 da de pic\u00ecnn-e fuget\u00ecnn-e sessili (con mez\u00fbe 0.4-3 \u00d7 0.3-2\u00a0mm) che se tr\u00eauvan inti sp\u00e0\u00e7\u00e7i fra de l\u00f4.\nPe de ci\u00f9, e superf\u00eccce de f\u00e9ugge s\u00f3n ricov\u00e8rte da di p\u00e9i f\u00ecn che se svil\u00f9ppan a part\u00ee da de ap\u00f2xite gand\u00f9gge, in m\u00f2ddo particol\u00e2 v\u00e8rso a s\u00f2 b\u00e2ze. A g\u00e0nba de f\u00e9ugge (cosc\u00ec c\u00f3mme e rachidi) a l'\u00e0 'n prof\u00ee \u00e0ngol\u00f4zo \u00f2 da-e \u00e2e str\u00e9ite, co-ina longh\u00e9ssa de 2-4(-12)\u00a0cm, m\u00e9ntre a g\u00e0nba de fuget\u00ecnn-e a l'\u00e9 da as\u00e9nte a l\u00f3nga ci\u00f9 \u00f2 m\u00eano 2\u00a0mm.\nR\u00e0mma scio\u00eea.\nE r\u00e0mme scio\u00eee de ci\u00e0nte de \"S. tuberosum\" s\u00f3n de t\u00eepo termin\u00e2le, d\u00f3nca se svil\u00f9ppan in \u00e7\u00ecmma a-i r\u00e0mmi da ci\u00e0nta, ma de v\u00f2tte p\u00eauan \u00ease de t\u00eepo asc\u00e9l\u00e2re asc\u00ec, into c\u00e2xo de 'na cr\u00e9scita \"simpodiale\" (\u00f6 s\u00e6 qu\u00e0nde a deg\u00e9nera ag\u00e9mma apic\u00e2le). L'\u00e0n 'na strut\u00fba da a sp\u00eega a \u00e7im\u00f4za bipara, co-ina g\u00e0nba l\u00f3nga tra 6 e 12\u00a0cm, e s\u00f3n form\u00e6 da 'n n\u00f9mero de scio\u00ee ch'o va da 7 a 18 \u00f2, ci\u00f9 de r\u00e6o, sc\u00ecnn-a 30.\nE scio\u00ee s\u00f3n atac\u00e6 a-a r\u00e0mma pe m\u00eazo de g\u00e0nbe l\u00f3nghe 1,6-2\u00a0cm, p\u00e6gie qu\u00e0nde o se svil\u00f9ppa o fr\u00fbto asc\u00ec, articol\u00e6 s\u00f3rvia o s\u00f2 c\u00e9ntro e cov\u00e8rte da t\u00e0nti e l\u00f3nghi p\u00e9i, prin\u00e7ipalm\u00e9nte in corispond\u00e9nsa de l'articola\u00e7i\u00f3n.\nScio\u00ee.\nE scio\u00ee prez\u00e9ntan 'n c\u00e0li\u00e7e l\u00f3ngo 6-7\u00a0mm e da-a f\u00f3rma a canpan\u00e9lla \u00f2 stel\u00e2, form\u00f2u da di s\u00e9pali cov\u00e8rti, in sci\u00e2 f\u00e0ccia est\u00e8rna, da d\u00e9nsi p\u00e9i che se svil\u00f9ppan a part\u00ee da 'na gand\u00f9ggia. I s\u00e9pali, da-a f\u00f3rma largam\u00e9nte triangol\u00e2re, \u00e0n 'na longh\u00e9ssa de 3-9\u00a0mm, pe 'na largh\u00e9ssa de 2-3\u00a0mm, con de p\u00f3nte apis\u00fbe.\nA cor\u00f2lla, de col\u00f4re gi\u00e0nco, bleu \u00f2 do c\u00f4 de viov\u00e9tta, con de str\u00ecsce radi\u00e2li gi\u00e0nche tra i v\u00e0rri p\u00e9tali e 'na b\u00e2ze stel\u00e2 de col\u00f4re gi\u00e2no-verdex\u00ecn, a l'\u00e0 'na f\u00f3rma da a r\u00eaua a r\u00eaua-pentagon\u00e2le, co-in di\u00e0metro de 1,8-3,5\u00a0cm e co-a p\u00e0rte tubol\u00e2re l\u00f3nga 1,8-2\u00a0mm. I p\u00e9tali \u00e0n \u00e0nche l\u00f4 'na f\u00f3rma largam\u00e9nte triangol\u00e2re, mez\u00fbe de 3-5 \u00d7 3-5\u00a0mm, p\u00f3nte cov\u00e8rte da p\u00e9i e superf\u00eccce int\u00e8rne l\u00ecsce\"\".\nI st\u00e0mmi, p\u00e6gi in longh\u00e9ssa fra de l\u00f4, de s\u00f2lito mez\u00fban tra 1 e 2,2\u00a0mm, e sp\u00e9sse v\u00f2tte s\u00f3n s\u00e9nsa di p\u00e9i. In sci\u00e2 p\u00f3nta \u00e0n de \"antere\" de col\u00f4re da gi\u00e2no a mar\u00f2n, con mez\u00fbe de 4-6.2(-8.5) \u00d7 1.1-3\u00a0mm. L'ovaio o l'\u00e9 generalm\u00e9nte bilocul\u00e2re, s\u00e9nsa p\u00e9i in sci\u00e2 s\u00f2 superf\u00eccce e con mez\u00fbe de 2,2-4 \u00d7 1,8-3,5\u00a0mm; o sp\u00f2rze \u00f3ltre e \"antere\" de ci\u00f9 \u00f2 m\u00eano 3\u00a0mm. O st\u00eelo o l'\u00e9 generalm\u00e9nte dr\u00eeto, scib\u00e9n che de v\u00f2tte o l'\u00e9 intortign\u00f2u \u00f2 \"sigmoidale\" asc\u00ec. L\u00f3ngo 6,5-13\u00a0mm e l\u00e0rgo 0,2-0,4(-0,8)\u00a0mm, o l'\u00e0 a p\u00e0rte inferi\u00f4 cov\u00e8rta de p\u00e9i men\u00fbi. O stigma, ch'o l'\u00e0 de mez\u00fbe de 0,5-1 \u00d7 0,5-1,3\u00a0mm, o l'\u00e0 'na f\u00f3rma da capit\u00e2 a strenz\u00e9nte\"\".\nFr\u00fbti.\nI fr\u00fbti s\u00f3n de b\u00e0lle de col\u00f4re v\u00e8rde \u00f2 gi\u00e2n\u00e9nte e da-a f\u00f3rma a \u00eauvo, co-in di\u00e0metro de 1-2(-4)\u00a0cm, da-a superf\u00eccce l\u00ecscia e s\u00e9nsa p\u00e9i. Apr\u00eauvo a 'n'elev\u00e2 prez\u00e9nsa de l'alcaloide t\u00e9uscego da solan\u00ecnn-a chi contegn\u00fbo, no s\u00f3n comest\u00ecbili scib\u00e9n che, a \u00f2gni m\u00f2ddo, inte vari\u00eat\u00e6 coltiv\u00e6 de sp\u00e9sso e ci\u00e0nte l'\u00e0n p\u00e8rso a capa\u00e7it\u00e6 de prod\u00fbe fr\u00fbti\"\".\nSem\u00e9nsa.\nI s\u00e9mmi, sc\u00ecnn-a \u00e7inque\u00e7\u00e9nto pe \u00f2gni fr\u00fbto, \u00e0n 'na f\u00f3rma da a \u00eauvo a \u00eauvo-el\u00ectt\u00ecca e mez\u00fban ci\u00f9 \u00f2 m\u00eano 2\u00a0mm in longh\u00e9ssa pe 1,7-2,4\u00a0mm in largh\u00e9ssa. L'\u00e0n o prof\u00ee sciac\u00f2u e s\u00f3n de sp\u00e9sso ricov\u00e8rti da-i r\u00e8sti de ci\u00f2cche di inspesim\u00e9nto, e qu\u00e6 p\u00e0ian di p\u00e9i\"\".\nDistribo\u00e7i\u00f3n e habitat.\nA ci\u00e0nta de \"Solanum tuberosum\" a l'\u00e9 \u00f2rigin\u00e2ia da p\u00e0rte \u00f2cident\u00e2le de l'Am\u00e9rica do S\u00f9d e, in particol\u00e2, de l'\u00e0rea a \u00e2ta qu\u00f6ta \u00f2cup\u00e2 da-a cad\u00e9nn-a de Ande. De qu\u00e9sta sp\u00eace gh'\u00e9 d\u00f4e popola\u00e7io\u00ecn in nat\u00fba: a pr\u00ecmma a cr\u00e9sce in sc\u00ea Ande setentrion\u00e2li e centr\u00e2li m\u00e9ntre a seg\u00f3nda a l'\u00e9 \u00f2rigin\u00e2ia de 'na p\u00e0rte pic\u00ecnn-a do C\u00eele centr\u00e2le, ci\u00f9 a s\u00f9d.\nT\u00e0scionom\u00eea.\nA t\u00e0scionom\u00eea de pat\u00e0tte in gener\u00e2le, apr\u00eauvo a-a s\u00f2 grande vari\u00e0bilit\u00e6, a no l'\u00e9 do t\u00f9tto univoca e acet\u00e2 da-i studi\u00f4xi e, pe de ci\u00f9, di t\u00f9beri prod\u00fbti da ci\u00e0nte aparten\u00e9nti a g\u00e9neri div\u00e8rsci s\u00f3n ciam\u00e6 \"pat\u00e0tte\" asc\u00ec. A \u00f2gni m\u00f2ddo a ci\u00f9 p\u00e0rte de mod\u00e8rne vari\u00eat\u00e6 a v\u00eagne da 'na s\u00f4la sp\u00eace.\nCultivar.\nDa pat\u00e0tta gh'\u00e9 'n gr\u00e0nde n\u00f9mero de vari\u00eat\u00e6, che seg\u00f3ndo de st\u00ecmme s\u00f3n squ\u00e6xi 4.000, da-e ci\u00f9 desp\u00e6gie carater\u00ecstiche cuxin\u00e2ie e agr\u00eccole. A \u00f2gni m\u00f2ddo, de r\u00e9gola gener\u00e2le, t\u00f9tte 'ste \"cultivar\" chi s\u00f3n sudiv\u00eeze tra qu\u00e0ttro gr\u00f9ppi prin\u00e7ip\u00e6, defin\u00eei seg\u00f3ndo de carater\u00ecstiche com\u00f9n:\nA difer\u00e9nsa prin\u00e7ip\u00e2 tra qu\u00e9sti gr\u00f9ppi a l'\u00e9 qu\u00e9lla da conscist\u00e9nsa da pat\u00e0tta, dov\u00fba a-a quantit\u00e6 de \"amilopectina\" e de \"amilosio\" contegn\u00fbi into t\u00f9bero. Ci\u00f9 a pr\u00ecmma de qu\u00e9ste a l'\u00e9 abond\u00e0nte, ci\u00f9 a pat\u00e0tta a sai\u00e2 da-a p\u00f3rpa d\u00fba e ad\u00e0tta a \u00ease ch\u00e9utta. Pe c\u00f3ntra l'abond\u00e0nsa da seg\u00f3nda prote\u00ecnn-a a fa sc\u00eee che i \u00e0midi da pat\u00e0tta se desfan ci\u00f9 fa\u00e7ilm\u00e9nte inte l'\u00e6goa.\nTra e t\u00e0nte vari\u00eat\u00e6 de pat\u00e0tta se p\u00eauan aregord\u00e2 qu\u00e9lle l\u00ecguri ci\u00f9 inport\u00e0nti, \u00f6 s\u00e6 qu\u00e9lle che s\u00f3n di prod\u00fbti agroaliment\u00e2ri tradi\u00e7ion\u00e2li (P.A.T.) asc\u00ec:\nSt\u00f6ia.\n\u00d2r\u00ecgine.\nI pr\u00ecmmi r\u00e8sti do t\u00f9bero da pat\u00e0tta atr\u00eauv\u00e6 da-i archi\u00f2loghi arivan da 'n sc\u00eeto l\u00f3ngo a c\u00f2sta do Per\u00f9, into distr\u00e9ito de Anc\u00f3n, remont\u00e0nti a-a meit\u00e6 do III mil\u00e9nio a.C. \u00c2tri ritrovam\u00e9nti, ci\u00f9 \u00f2 m\u00eano do per\u00eeodo conpr\u00e9izo tra o III e o II mil\u00e9nio a.C., s\u00f3n st\u00e6ti f\u00e6ti into sc\u00eeto de Huaynuma, inta val\u00e0dda do sci\u00f9mme Casma. Di r\u00e8sti de pat\u00e0tte tenpo\u00eee do VIII-V s\u00e9colo a.C. s\u00f3n st\u00e6ti trov\u00e6 into sc\u00eeto de Chiripa, da-ar\u00e9nte a-a r\u00eeva do l\u00e2go Titicaca. \u00d3ltre a-a prez\u00e9nsa de v\u00e0rri r\u00e8sti de pat\u00e0tte, a s\u00f2 coltiva\u00e7i\u00f3n a l'\u00e9 testimoni\u00e2 da de raprezenta\u00e7io\u00ecn e de inflo\u00e9nse in sc\u00ea produ\u00e7io\u00ecn art\u00ecstiche di p\u00f2poli de l'\u00e0rea, sorviat\u00f9tto in sc\u00ea cer\u00e0miche da-a t\u00ecpica f\u00f3rma a vasc\u00e9llo. In sc\u00ee v\u00e2xi de popola\u00e7io\u00ecn di \u00e2toci\u00e9n def\u00e6ti e pat\u00e0tte \u00eaan raprezent\u00e6 s\u00e9gge in m\u00f2ddo ci\u00f9 real\u00ecstico che c\u00f3mme 'na reincarna\u00e7i\u00f3n de 'na fig\u00fba um\u00e2na (mutil\u00e2 \u00f2 m\u00eano) \u00f2 c\u00f3mme 'na tranxi\u00e7i\u00f3n tra e d\u00f4e. Qu\u00e9ste raprezenta\u00e7io\u00ecn s\u00f3n a pr\u00eauva do gr\u00e0nde scignific\u00e2to soci\u00e2le de pat\u00e0tte pe-e popola\u00e7io\u00ecn loc\u00e2li.\nInte l'\"Altiplano\" e pat\u00e0tte s\u00f3n st\u00e6te a ci\u00f9 inport\u00e0nte viv\u00e0gna d'energ\u00eea pe l'Inp\u00earo Inca, i s\u00f2 predeceso\u00ee e, inti s\u00e9coli suces\u00eevi, pe-i spagn\u00f2lli asc\u00ec. E popola\u00e7io\u00ecn de Ande cuxin\u00e2van e pr\u00f2pie pat\u00e0tte za in m\u00f2ddi difer\u00e9nti, prepar\u00e0ndo 'na sp\u00e9cce de pur\u00ea, cuxin\u00e0ndole a-o f\u00f3rno, bog\u00eee \u00f2p\u00fb stuf\u00e6, con di scist\u00eami sc\u00ecmili a qu\u00e9lli d'ancheu. Pi\u00e2to t\u00ecpico o l'\u00eaa qu\u00e9llo ciam\u00f2u \"papas secas\", cuxin\u00f2u con de pat\u00e0tte pr\u00ecmma de t\u00f9tto bog\u00eee, p\u00ee\u00e6 e tagi\u00e6. 'Ste pat\u00e0tte chi \u00eaan p\u00f6i f\u00e6te ferment\u00e2 pe cre\u00e2 o cosc\u00ec d\u00eeto \"toqosh\", \u00f6 s\u00e6 maxin\u00e6 inte 'na p\u00f3rpa m\u00f2lla \u00f2tegn\u00fba con l\"'almid\u00f3n de papa\".\nA pit\u00e0nsa ci\u00f9 inport\u00e0nte a b\u00e2ze de pat\u00e0tte a l'\u00eaa per\u00f2 o cosc\u00ec d\u00eeto \"chu\u00f1o\", ricav\u00f2u da di t\u00f9beri f\u00e6ti congel\u00e2 e scongel\u00e2 ripetutam\u00e9nte co-a n\u00e9utte, de m\u00f2ddo da f\u00e2 amorbid\u00ee e pat\u00e0tte. Pe de ci\u00f9 e pat\u00e0tte vegn\u00eevan cosc\u00ec sciug\u00e6, vegnindo b\u00e9n b\u00e9n ci\u00f9 pic\u00ecnn-e, l\u00eagie e pr\u00f3nte a \u00ease d\u00eauvi\u00e6 in v\u00e0rie ri\u00e7\u00e8tte, sorviat\u00f9tto di stuf\u00e6. Qu\u00e9sta particol\u00e2 prepara\u00e7i\u00f3n a l'av\u00e9iva numer\u00f4xi vant\u00e0ggi d\u00e6to che, pr\u00ecmma de t\u00f9tto, a consent\u00eeva de conserv\u00e2 o \"chu\u00f1o\" pe v\u00e0rri \u00e0nni, s\u00e9nsa bez\u00e9ugno de 'n'\u00e2tra congela\u00e7i\u00f3n, \u00f9tile d\u00f3nca into c\u00e2xo de carest\u00eee \u00f2 d'\u00e0nni de acug\u00e9ite gr\u00e0mme. Pe de ci\u00f9, gr\u00e0\u00e7ie a-a s\u00f2 \u00f2tima capa\u00e7it\u00e6 de conserva\u00e7i\u00f3n, o \"chu\u00f1o\" o l'\u00e9 divent\u00f2u a b\u00e2ze de l'alimenta\u00e7i\u00f3n di ez\u00e8rciti Inca, perm\u00e9tendo a gr\u00e0nde espansci\u00f3n do s\u00f2 inp\u00earo. Inti \u00e0nni a vegn\u00ee o \"chu\u00f1o\" o sai\u00e2 asc\u00ec o mangi\u00e2 ci\u00f9 inport\u00e0nte tra i minato\u00ee d'arg\u00e9nto a-o serv\u00ec\u00e7io di spagn\u00f2lli into XVI s\u00e9colo.\nTra e \u00e2tre popola\u00e7io\u00ecn de civilt\u00e6 prec\u00f3nbi\u00e0nn-e, a pat\u00e0tta a l'\u00eaa o mangi\u00e2 de b\u00e2ze di Mapuche asc\u00ec, in m\u00f2ddo particol\u00e2 inti l\u00f4 terit\u00f6i ci\u00f9 meridion\u00e2li e l\u00f3ngo a c\u00f3sta, d\u00f3nde o gran\u00f3n o no vegn\u00eeva sci\u00f9 go\u00e6i b\u00e9n. A pat\u00e0tta a l'\u00eaa coltiv\u00e2 \u00e0nche a-o l\u00ecmite meridion\u00e2le de l'agricolt\u00fba inte l'Am\u00e9rica do S\u00f9d pr\u00ecmma de l'ar\u00eevo di spagn\u00f2lli, \u00f6 s\u00e6 da-a trib\u00f9 di Chono in sc\u00ea \u00eezoe de l'ar\u00e7ip\u00e9lago Guaitecas. Def\u00e6ti, inte 'na spedi\u00e7i\u00f3n spagn\u00f2lla do 1557 in qu\u00e9sta t\u00e6ra vix\u00ecnn-a a-e c\u00f3ste da Patagonia, s'\u00e9 scov\u00e8rto c\u00f3mme i loc\u00e2li coltiv\u00e2van 'na vari\u00eat\u00e6 de pat\u00e0tte d'ancheu ciam\u00e2 Chilo\u00e9.\nDifux\u00f3n.\nA pat\u00e0tta a l'\u00e9 ariv\u00e2 in Eor\u00f6pa pe m\u00eazo de n\u00e2ve spagn\u00f2lle che, torn\u00e0ndo inder\u00ea da l'Am\u00e9rica c\u00e0reghe de met\u00e0lli pre\u00e7i\u00f4xi, port\u00e2van di v\u00ecveri da-o n\u00eauvo contin\u00e9nte asc\u00ec, mascimam\u00e9nte gran\u00f3n e pat\u00e0tte, inta gr\u00e0nde r\u00e6 comerci\u00e2le cre\u00e2 co-o cosc\u00ec d\u00eeto sc\u00e0ngio c\u00f3nbi\u00e0n. D\u00f3nca o l'\u00e9 f\u00f2scia posc\u00ecbile che, 'na v\u00f2tta ariv\u00e6, evento\u00e2li riman\u00e9nse fo\u00eesan port\u00e6 a t\u00e6ra e ciant\u00e6. In particol\u00e2, seg\u00f3ndo di st\u00f9ddi, e pat\u00e0tte s\u00f3n ariv\u00e6 in Eor\u00f6pa a-a f\u00ecn do XVI s\u00e9colo, an\u00e0ndo apr\u00eauvo a d\u00f4e r\u00f3tte: a pr\u00ecmma a l'\u00e9 qu\u00e9lla di spagn\u00f2lli, i qu\u00e6 \u00e0n ini\u00e7ialm\u00e9nte introd\u00fbto e pat\u00e0tte inte \u00cezoe Canaie, d\u00f3nde s\u00f3n ariv\u00e6 ci\u00f9 \u00f2 m\u00eano into 1562. Da chi s\u00f3n st\u00e6te p\u00f6i port\u00e6 into p\u00f2rto de Anv\u00e8rsa, c\u00f3mme testimoni\u00f2u inte 'na ri\u00e7ev\u00fba de cons\u00e9gna co-a d\u00e6ta do 28 nov\u00e9nbre 1567 pe-o trasp\u00f2rto da Las Palmas a Anv\u00e8rsa. A seg\u00f3nda r\u00f3tta \"de pat\u00e0tte\" a l'\u00e9 qu\u00e9lla ch'a l'\u00e0 f\u00e6to ariv\u00e2, qu\u00e0rche \u00e0nno d\u00f2ppo (tra o 1588 e o 1593), qu\u00e9sto t\u00f9bero inte \u00cezoe Brit\u00e0niche asc\u00ec.\nI eorop\u00eai che viv\u00e9ivan inte l'Am\u00e9rica do S\u00f9d \u00eaan a conosc\u00e9nsa da pat\u00e0tta za a-a meit\u00e6 do XVI s\u00e9colo, ma a no l'\u00eaa da qu\u00e9sti anc\u00f3n consum\u00e2 d\u00e6to che a conscider\u00e2van 'n alim\u00e9nto pe-i ind\u00ecgeni. Scimilm\u00e9nte o l'\u00e9 capit\u00f2u in Inghilt\u00e6ra, d\u00f3nde a pat\u00e0tta a l'\u00e9 divent\u00e2 o mangi\u00e2 t\u00ecpico da cl\u00e0sse \u00f2per\u00e2ia. Tra e pr\u00ecmme testimoni\u00e0nse scr\u00eete da pat\u00e0tta se peu aregord\u00e2 o l\u00ecbbro do 1553 \"Cr\u00f3nica del Peru\", d\u00f3nde o \"conquistador\" Pedro Cieza de Le\u00f3n o l'\u00e0 scr\u00eeto da l\u00f4 coltiva\u00e7i\u00f3n a Quito, Popay\u00e1n e Pasto into 1538. Inte l'Irl\u00e0nda \u00f2cident\u00e2le e pat\u00e0tte s\u00f3n st\u00e6te introd\u00fbte da-i pesco\u00e9i b\u00e0schi, i qu\u00e6 d\u00eauvi\u00e2van qu\u00e9sto t\u00f9bero c\u00f3mme mangi\u00e2 prin\u00e7ip\u00e2 inte bat\u00fbe de p\u00e9sca. Pe c\u00f3ntra a l'\u00e9 comunem\u00e9nte conscider\u00e2 'n m\u00e9rito de Sir Francis Drake, o f\u00f2scia do m\u00e9nbro da s\u00f2 spedi\u00e7i\u00f3n Thomas Harriot, \u00f2mmo de Sir Walter Raleigh, l'introdu\u00e7i\u00f3n da pat\u00e0tta in Inghilt\u00e6ra. Di m\u00e6ximi \u00e0nni, e in particol\u00e2 do 1588, a l'\u00e9 \u00e0nche a ci\u00f9 ant\u00eega raprezenta\u00e7i\u00f3n de 'na pat\u00e0tta, ciam\u00e2 \"Papas Peruanorum\", f\u00e6ta da-o botan\u00ecco Carolus Clusius e p\u00f6i incl\u00fbza inta s\u00f2 \u00f2pia \"Rariorum plantarum historia\", inta qu\u00e6 o l'\u00e0 scr\u00eeto de c\u00f3mme qu\u00e9sta ci\u00e0nta a l'\u00eaa za d\u00eauvi\u00e2 c\u00f3mme alim\u00e9nto da-i contad\u00ecn \u00f2 c\u00f3mme mangi\u00e2 pe-e b\u00e9stie inte l'It\u00e0lia setentrion\u00e2le.\nA \u00f2gni m\u00f2ddo, into v\u00eagio contin\u00e9nte, e pat\u00e0tte s\u00f3n st\u00e6te coltiv\u00e6 pe v\u00e0rri \u00e0nni s\u00f4lo pe di \u00fbxi no aliment\u00e6, co-a pr\u00ecmma testimoni\u00e0nsa de cons\u00f9mmo um\u00e2no ch'a rem\u00f3nta a-o 1573, inte 'n uspi\u00e2 de Seviggia. A difux\u00f3n da ci\u00e0nta a l'\u00e9 st\u00e6ta fa\u00e7ilit\u00e2 da l'inperat\u00f4 spagn\u00f2llo Feipo II o qu\u00e6, d\u00f2ppo av\u00e9i ri\u00e7ev\u00fbo de ci\u00e0nte da-o Per\u00f9, o l'\u00e0 dec\u00eezo de mand\u00e2le a-o p\u00e0ppa, o qu\u00e6 o l'\u00e0 t\u00f3rna sped\u00eeo di t\u00f9beri a-o s\u00f2 anbasciat\u00f4 inti P\u00e0ixi B\u00e0sci. Pe m\u00eazo de l'anbasciat\u00f4 a ci\u00e0nta a l'\u00e9 ariv\u00e2 a-o Clusius asc\u00ec, gr\u00e0\u00e7ie a-o qu\u00e6 a pat\u00e0tta a s'\u00e9 dif\u00fbza inte \u00e2tre p\u00e0rte de l'Eor\u00f6pa, e a Rudolph Jakob Camerarius (into 1588), che per\u00f2 o l'\u00e0 coltiv\u00f2u a ci\u00e0nta s\u00f4lo pe-e s\u00f2 scio\u00ee. Do 1597 a l'\u00e9 a pr\u00ecmma inm\u00e0gine stanp\u00e2 de 'na pat\u00e0tta, f\u00e6ta da John Gerard pe-o s\u00f2 \"Herball\", o qu\u00e6 o credd\u00e9iva per\u00f2 ch'a fo\u00eese \u00f2rigin\u00e2ia da Virginnia.\nA \u00f2gni m\u00f2ddo, a dif\u00f3nde o t\u00f9bero pe l'Eor\u00f6pa s\u00f3n st\u00e6ti sorviat\u00f9tto i spagn\u00f2lli e i s\u00f2 ez\u00e8rciti, di qu\u00e6, d\u00e6ta a s\u00f2 comodit\u00e6, a pat\u00e0tta a l'\u00eaa 'na de provixo\u00ecn ci\u00f9 com\u00f9n. I contad\u00ecn \u00e0n adot\u00f2u f\u00eeto qu\u00e9sta n\u00eauva colt\u00fba, ini\u00e7ialm\u00e9nte pe-o f\u00e6to ch'a l'\u00eaa ci\u00f9 dif\u00ec\u00e7ile da sachez\u00e2 pe-e tr\u00f9ppe, a difer\u00e9nsa di gran\u00e6. Rest\u00e2van per\u00f2 di d\u00f9bbi tra a popola\u00e7i\u00f3n de canp\u00e0gne, ch'a no se fi\u00e2va go\u00e6i de 'na ci\u00e0nta ch'a cr\u00e9sce sotot\u00e6ra, sorvenomin\u00e2 def\u00e6ti \"m\u00e9ie do di\u00e2o\", \u00f3ltre che di probl\u00eami rigo\u00e0rdo a-a gesti\u00f3n di c\u00e0npi, ch'a consent\u00eeva de coltiv\u00e2 chi s\u00f4lo o gr\u00e0n, co-e pat\u00e0tte che d\u00f3nca l'\u00eaa ciant\u00e6 inti \u00f2rti. A l'\u00e9 st\u00e6ta cosc\u00ec a pol\u00ectica di gov\u00e8rni a incentiv\u00e2 a coltiva\u00e7i\u00f3n do t\u00f9bero, sorviat\u00f9tto in Fr\u00e0nsa e in Germ\u00e0nia inta seg\u00f3nda meit\u00e6 do XVIII s\u00e9colo, divent\u00e0ndo f\u00eeto a b\u00e2ze de l'alimenta\u00e7i\u00f3n de qu\u00e9ste g\u00e9nti. Coltiva\u00e7i\u00f3n, qu\u00e9lla da pat\u00e0tta, ch'a l'\u00e9 st\u00e6ta as\u00e6 sponci\u00e2 da-i cangiam\u00e9nti do cl\u00ecmma asoci\u00e6 a-a cosc\u00ec d\u00eeta pic\u00ecnn-a \u00eara glaci\u00e2le e a-e consego\u00e9nti carest\u00eee inti pr\u00ecmmi \u00e0nni 1770, mom\u00e9nti inti qu\u00e6 e pat\u00e0tte no s\u00f3n st\u00e6te squ\u00e6xi corp\u00eee da-o z\u00eao a difer\u00e9nsa de \u00e2tre colt\u00fbe.\nIn Fr\u00e0nsa, co-a f\u00ecn do XVI s\u00e9colo, a pat\u00e0tta a l'\u00eaa st\u00e6ta \u00f2rm\u00e2i introd\u00fbta inte regio\u00ecn da Fr\u00e0nca Cont\u00eaa e in sc\u00ee Vosgi de Lor\u00e9nn-a e Als\u00e0\u00e7ia e da chi a s'\u00e9 dif\u00fbza cosc\u00ec t\u00e0nto che, inte l'edi\u00e7i\u00f3n do 1785 do \"Bon Jardinier\" se peu l\u00eaze: \"A no gh'\u00e9 'na verd\u00fba da qu\u00e6 se s\u00e9gge scr\u00eeto cosc\u00ec t\u00e0nto \u00f2p\u00fb t\u00e0nto entux\u00e0smo o s\u00e9gge st\u00e6to mostr\u00f2u [...]. I p\u00f6vei se dovi\u00e9ivan content\u00e2 de qu\u00e9sto alim\u00e9nto\". Pe de ci\u00f9 \u00f2 m\u00eago Antoine Parmentier, ch'o l\u00ec\u00e0 studi\u00f2u pe t\u00e0nto t\u00e9npo 'sta ci\u00e0nta chi, o n'\u00e0 mostr\u00f2u into s\u00f2 \"Examen chymique des pommes de terres\" l'\u00e8rto val\u00f4 nutrit\u00eevo, ch'o garant\u00eeva 'na r\u00e9iza, in calor\u00eee pe \u00e8taro, tr\u00e6 v\u00f2tte superi\u00f4re a qu\u00e9lla do gr\u00e0n. A pat\u00e0tta into XIX s\u00e9colo a l'\u00e9 divent\u00e2 t\u00e0nto com\u00f9n da rinpias\u00e2 a r\u00e2va e o nav\u00f3n c\u00f3mme \u00f2rt\u00e0ggio ci\u00f9 coltiv\u00f2u. O r\u00e8 Lo\u00eegi XVI, e a s\u00f2 c\u00f3rte asc\u00ec, \u00e0n prom\u00f2sso a coltiva\u00e7i\u00f3n de qu\u00e9sta ci\u00e0nta, co-a reg\u00ecnn-a M\u00e0ia Antoni\u00e9tta ch'a l'\u00e9 ariv\u00e2 a port\u00e2 inti b\u00e0lli in m\u00e0schera 'n cap\u00e9llo f\u00e6to co-e scio\u00ee de pat\u00e0tte. In particol\u00e2, inte 'sti \u00e0nni chi, a produ\u00e7i\u00f3n fran\u00e7\u00e9ize a l'\u00e9 mont\u00e2 da-i 21 milio\u00ecn d'\u00e8tol\u00eetri do 1815 a-i 117 milio\u00ecn do 1840, sostegnindo a contenpor\u00e0nia cr\u00e9scita da popola\u00e7i\u00f3n e evit\u00e0ndo l'ap\u00e9nn-a teoriz\u00f2u rataieu Malthusi\u00e0nn-a.\nIn Germ\u00e0nia, d\u00f3nde e pat\u00e0tte \u00eaan za coltiv\u00e6 into bac\u00ecn do R\u00eano e inta Bav\u00eaa, \u00eaan divent\u00e6 b\u00e9n b\u00e9n ci\u00f9 com\u00f9n in Pr\u00f9scia gr\u00e0\u00e7ie a l'interv\u00e9nto do r\u00e8 Feder\u00eeco II, con l'\u00f2biet\u00eevo de super\u00e2 o scetic\u00ecsmo di contad\u00ecn pe m\u00eazo de l'emana\u00e7i\u00f3n de 'n procl\u00e0mma ofi\u00e7i\u00e2 into 1756. Qu\u00e9sto procl\u00e0mma, into qu\u00e6 a vegn\u00eeva aotoriz\u00e2 a coltiva\u00e7i\u00f3n do t\u00f9bero anc\u00f3n sconosci\u00fbo (defin\u00eeo \"in integrat\u00f4 aliment\u00e2 t\u00e0nto nutri\u00e9nte\"), o l'\u00e9 comunem\u00e9nte conosci\u00fbo c\u00f3mme o \"Kartoffelbefehl\", \"l'\u00f3rdine in sc\u00ea pat\u00e0tte\", co-o r\u00e8 da Pr\u00f9scia che da 'sto mom\u00e9nto chi o go\u00e2gni\u00e2 l'apelat\u00eevo \"Kartoffelk\u00f6nig\", \u00f6 s\u00e6 \"o r\u00e8 de pat\u00e0tte\".\nTra o XVIII e o XIX s\u00e9colo a coltiva\u00e7i\u00f3n de pat\u00e0tte a l'\u00e9 divent\u00e2 centr\u00e2le inte l'econom\u00eea de l'\u00eezoa irland\u00e9ize, gr\u00e0\u00e7ie a-a s\u00f2 r\u00e9iza ci\u00f9 elev\u00e2 e a-o cl\u00ecmma favor\u00e9vole. A desp\u00eato di ind\u00f9bbi vant\u00e0ggi de qu\u00e9sta colt\u00fba, ch'a permett\u00e9iva a-e fam\u00ecgge d'amugi\u00e2 'n m\u00ecnimo de rich\u00e9ssa, o ridut\u00ecscimo n\u00f9mero de vari\u00eat\u00e6 coltiv\u00e6 e a manc\u00e0nsa de vari\u00e0bilit\u00e6 gen\u00e9tica \u00e0n port\u00f2u a 'na gr\u00e2ve vulnerabilit\u00e6 a-e mout\u00eee. Probl\u00eama ch'o l'\u00e9 scciup\u00f2u inte t\u00f9tta a s\u00f2 gravit\u00e6 qu\u00e0nde o \u00e7\u00e9ppo da peronospera da pat\u00e0tta (\"Phytophthora infestans\") conosci\u00fbo c\u00f3mme HERB-1, depo\u00ee av\u00e9i distr\u00fbto v\u00e0rie acug\u00e9ite a l'in\u00ec\u00e7io de l'Euto\u00e7\u00e9nto in Am\u00e9rica centr\u00e2le e meridion\u00e2le, o l'\u00e9 ariv\u00f2u into contin\u00e9nte eorop\u00eao into 1840, caxon\u00e0ndo de carest\u00eee pe t\u00f9tto o r\u00e8sto do s\u00e9colo. L'Irl\u00e0nda a l'\u00e9 st\u00e6ta corp\u00eea in m\u00f2ddo particol\u00e2 da l'ar\u00eevo de qu\u00e9sto microrgan\u00ecsmo into 1845, con qu\u00e9lla ch'a l'\u00e9 pas\u00e2 a-a st\u00f6ia c\u00f3mme a Gr\u00e0nde carest\u00eea irland\u00e9ize, a qu\u00e6 a l'\u00e0 port\u00f2u a 'n scr\u00f2llo da popola\u00e7i\u00f3n de l'\u00eezoa de squ\u00e6xi o 30% in s\u00f4li d\u00eaxe \u00e0nni. 'Sta carest\u00eea chi a l'\u00e9 st\u00e6ta cosc\u00ec pez\u00e0nte apr\u00eauvo \u00e0nche a-a vari\u00eat\u00e6 de pat\u00e0tta ci\u00f9 coltiv\u00e2, sorviat\u00f9tto inte p\u00e0rte \u00f2cident\u00e2le e meridion\u00e2le, \u00f6 s\u00e6 a Lumper, p\u00f6co rexist\u00e9nte a-a peronospera ma ch'a d\u00e2va e gr\u00e9ndi quantit\u00e6 de t\u00f9beri neces\u00e2ie a sodisf\u00e2 i bez\u00e9ugni de fam\u00ecgge de contad\u00ecn. Tra i ef\u00e8tti de qu\u00e9sta gr\u00e0nde carest\u00eea, ch'a l'\u00e9 st\u00e6ta particolarm\u00e9nte int\u00e9nsa tra o 1845 e o 1849, gh'\u00e9 st\u00e6ta a m\u00f2rte de ci\u00f9 de un mili\u00f3n de irland\u00e9ixi e a-o m\u00eano \u00e2tret\u00e0nti emigr\u00e6, co-a popola\u00e7i\u00f3n de l'\u00eezoa che anc\u00f3n a-a giorn\u00e2 d\u2019ancheu a no l'\u00e9 ritorn\u00e2 a-i liv\u00e9lli de l'in\u00ec\u00e7io do XIX s\u00e9colo.\nA-a giorn\u00e2 d\u2019ancheu.\nTra i c\u00e9ntri pe-a ri\u00e7\u00e8rca in sc\u00ea pat\u00e0tte un di ci\u00f9 inport\u00e0nti o l'\u00e9 o \"Canadian Potato Research Center\" de Fredericton, inta prov\u00ecnsa canad\u00e9ize do New Brunswick, un di s\u00eai ci\u00f9 gr\u00e9ndi a-o m\u00f3ndo. Cre\u00f2u into 1912 c\u00f3mme Sta\u00e7i\u00f3n Speriment\u00e2le do Dominion, a l'in\u00ec\u00e7io di \u00e0nni '30 o l'\u00e9 divent\u00f2u sorviat\u00f9tto 'n c\u00e9ntro pe-o svil\u00f9ppo de n\u00eauve vari\u00eat\u00e6 de pat\u00e0tte ci\u00f9 rexist\u00e9nti a-e mout\u00eee. Co-a cr\u00e9scita de t\u00f9tta a fili\u00eara de qu\u00e9sto t\u00f9bero tra i \u00e0nni '50 e '60, into dec\u00e9nio suces\u00eevo s'\u00e9 incomens\u00f2u a studi\u00e2 a crea\u00e7i\u00f3n de n\u00eauve \"cultivar\" co-\u00een proc\u00eade squ\u00e6xi da inzegn\u00ea, ciuf\u00eeto che scent\u00ecfico. A \u00f2gni m\u00f2ddo a-a giorn\u00e2 d\u2019ancheu a pat\u00e0tta a l'\u00e9 divent\u00e2 a colt\u00fba prin\u00e7ip\u00e2 do Canad\u00e0, in particol\u00e2 de l'\u00e0rea de l'\u00cezoa do Pr\u00ecn\u00e7ipe Edo\u00e0rdo.\nA ri\u00e7\u00e8rca scent\u00ecfica a l'\u00e9 per\u00f2 and\u00e6ta \u00e0nche v\u00e8rso o st\u00f9dio de vari\u00eat\u00e6 ci\u00f9 ant\u00eeghe, s\u00e9gge pe amegio\u00e2 qu\u00e9lle mod\u00e8rne che pe conserv\u00e2 'n r\u00eccco patrim\u00f2nio in biodiv\u00e8rscit\u00e6 sed\u00f3nca a r\u00ecschio. Particolarm\u00e9nte inport\u00e0nte o l'\u00e9 st\u00e6to o trav\u00e0ggio de l'agron\u00f3mo do C\u00eele Andr\u00e9s Contreras, o qu\u00e6, a part\u00ee da-i \u00e0nni '60, o l'\u00e0 m\u00ecsso ins\u00e9mme 'na cole\u00e7i\u00f3n de ci\u00f9 r\u00e2re \"cultivar\" de pat\u00e0tte coltiv\u00e6 inte l'ar\u00e7ip\u00e9lago de Chilo\u00e9 e a San Juan de la Costa, pe p\u00f6i sp\u00ecnzise a-o za minson\u00f2u l\u00ecmite meridion\u00e2le de l'agricolt\u00fba inte l'Am\u00e9rica do S\u00f9d, \u00f6 s\u00e6 l'ar\u00e7ip\u00e9lago Guaitecas. A cole\u00e7i\u00f3n do Contreras a l'\u00e9 conserv\u00e2 a-a giorn\u00e2 d\u2019ancheu inte l\"'Universidad Austral de Chile\" de Valdivia.\nCon l'avixin\u00e2se do n\u00eauvo s\u00e9colo e pat\u00e0tte s\u00f3n st\u00e6te pe-a pr\u00ecmma v\u00f2tta coltiv\u00e6 into sp\u00e0\u00e7io asc\u00ec, port\u00e6 chi inte 'na misci\u00f3n do 1995 do Space Shuttle Columbia. O 2008 o l'\u00e9 st\u00e6to diciar\u00f2u da-e Na\u00e7io\u00ecn Un\u00eee c\u00f3mme l'\u00e0nno da pat\u00e0tta co-a motiva\u00e7i\u00f3n de \"aoment\u00e2 a conprensci\u00f3n do r\u00f2llo ci\u00e2ve da pat\u00e0tta, e de l'agricolt\u00fba in gener\u00e2le\". Into frev\u00e2 2016 o gov\u00e8rno da Rep\u00f9blica Popol\u00e2re Cin\u00e9ize o l'\u00e0 anon\u00e7i\u00f2u che-e pat\u00e0tte diventi\u00e0n o qu\u00e0rto alim\u00e9nto de b\u00e2ze do st\u00e2to, ins\u00e9mme a r\u00eezo, gr\u00e0n e gran\u00f3n.\nColtiva\u00e7i\u00f3n.\nA pat\u00e0tta, pe qu\u00e0nte o rigoarda a s\u00f4la f\u00e2ze vegetat\u00eeva, a l'\u00e9 'na colt\u00fba ch'a s'ad\u00e0tta b\u00e9n a cl\u00ecmmi as\u00e6 difer\u00e9nti, vegn\u00ecndo d\u00eauvi\u00e2 pe arv\u00ee i c\u00eecli di ter\u00e9n sotop\u00f2sti a rota\u00e7i\u00f3n de colt\u00fbe. A piantagi\u00f3n a l'\u00e9 efeto\u00e2 in sci\u00f4 ter\u00e9n ar\u00f2u e aliam\u00f2u, dispone\u00e9ndo i t\u00f9beri intr\u00eaghi \u00f2 a p\u00e9ssi inti s\u00f3rchi de m\u00f2ddo da av\u00e9i 'na denscit\u00e6 de 5-6 ci\u00e0nte/m\u00b2 a 40-50\u00a0cm de dist\u00e0nsa tra e ci\u00e0nte e 80-100\u00a0cm tra e v\u00e0rie f\u00eee. O semen\u00e2 o l'avegne tra nov\u00e9nbre e frev\u00e2 pe-e vari\u00eat\u00e6 tenpo\u00eee, qu\u00e9lla \u00f2rden\u00e2ia tra i m\u00e9ixi de m\u00e0rso e arv\u00ee e, a-a f\u00ecn, e ci\u00f9 tard\u00eee tra z\u00f9gno e l\u00f9ggio, de m\u00f2ddo da evit\u00e2, a seg\u00f3nda de condi\u00e7io\u00ecn, ch'a tenperat\u00fba do seu a no chine s\u00f3tt'a-i 10\u00b0C.\nD\u00f2ppo o pr\u00ecmmo mom\u00e9nto da piantagi\u00f3n a cr\u00e9scita de p\u00e0tatte a peu \u00ease div\u00eeza in \u00e7\u00ecnque f\u00e2ze:\nInte t\u00f9tto o per\u00eeodo da cr\u00e9scita de ci\u00e0nte o l'\u00e9 neces\u00e2io efeto\u00e2 de sp\u00e9sso e rincalsat\u00fbe (\u00f6 s\u00e6 rivolt\u00e2 a t\u00e6ra vix\u00ecnn-a a-a g\u00e0nba da ci\u00e0nta), d\u00e6to che qu\u00e9sto o favor\u00ecsce l'acrescim\u00e9nto di t\u00f9beri, \u00f3ltre che lev\u00e2 e \u00e8rbe in\u00f9tili e infest\u00e0nti. A proced\u00fba da rincalsat\u00fba a l'\u00e9 fondament\u00e2le into c\u00e2xo de t\u00f9beri che incomensan a cr\u00e9sce in sci\u00e2 superf\u00eccce do ter\u00e9n, zach\u00e9 qu\u00e9sto o p\u00f2rta e pat\u00e0tte a vegn\u00ee v\u00e8rdi apr\u00eauvo a-a 'n'indexidi\u00e2 produ\u00e7i\u00f3n de solan\u00ecnn-a, a qu\u00e6 a l'\u00e9 pe de ci\u00f9 t\u00e9uscega. A-a f\u00ecn do proc\u00e8sso, \u00f6 s\u00e6 a-o mom\u00e9nto de l'acug\u00e9ita, \u00f3ltre a qu\u00e9lla tradi\u00e7ion\u00e2le f\u00e6ta a m\u00e0n con de marap\u00eccche s\u00f3n s\u00e9npre de ci\u00f9 e \u00e0ree do m\u00f3ndo d\u00f3nde a l'\u00e9 ariv\u00e2 a mec\u00e0niza\u00e7i\u00f3n con m\u00e0chine agr\u00eccole s\u00e9gge in gr\u00e0ddo de ti\u00e2 sci\u00f9 s\u00f4lo e pat\u00e0tte che-e scavatr\u00eeci-racheugitr\u00eechi.\nPat\u00e0tte da s\u00e9mme.\nA coltiva\u00e7i\u00f3n da pat\u00e0tta, scib\u00e9n ch'a l'\u00e9 posc\u00ecbile e ad\u00e0tta a t\u00e0nti cl\u00ecmmi div\u00e8rsci, a l'\u00e9 per\u00f2 baz\u00e2 pe-a ci\u00f9 p\u00e0rte in sce 'na riprodu\u00e7i\u00f3n pe m\u00eazo da clona\u00e7i\u00f3n de ci\u00e0nte ciuf\u00eeto che in sc\u00ee s\u00e9mmi, che \u00e0nsi in t\u00e0nte vari\u00eat\u00e6 comerci\u00e2li no s\u00f3n m\u00e0nco prod\u00fbti. Qu\u00e9sto f\u00e6to o fa sc\u00eee che, sorviat\u00f9tto pe l'ef\u00e8tto do c\u00e2do, se avi\u00e2 'na progres\u00eeva prolifera\u00e7i\u00f3n di virus veget\u00e2li inti t\u00f9beri co-o pas\u00e2 di \u00e0nni e de genera\u00e7io\u00ecn de ci\u00e0nte. A \u00f2gni m\u00f2ddo, no gh'\u00e9 di probl\u00eami a liv\u00e8llo do cons\u00f9mmo di t\u00f9beri, o qu\u00e6 o r\u00e8sta de l\u00f3ngo posc\u00ecbile, ma bensc\u00ec in sc\u00ea qualit\u00e6 vit\u00e2li e in sci\u00e2 m\u00e9nn-a de qu\u00e9sti, f\u00e6to ch'o l'inpedisce a coltiva\u00e7i\u00f3n di m\u00e6ximi t\u00f9beri pe ci\u00f9 de qu\u00e0rche \u00e0nno.\nGh'\u00e9 d\u00f3nca de pat\u00e0tte coltiv\u00e6 ap\u00f2sta pe f\u00e2 da \"s\u00e9mme\" che s\u00f3n cosc\u00ec ez\u00e9nti da mout\u00eee e dan de ci\u00e0nte f\u00f2rti e s\u00e9n. P\u00f3nto fondament\u00e2le da coltiva\u00e7i\u00f3n de qu\u00e9ste pat\u00e0tte o l'\u00e9 a \u00e7\u00e8rnia do l\u00eaugo d\u00f3nde van aciant\u00e6. Prez\u00e9npio, t\u00f9tte e pat\u00e0tte da s\u00e9mme coltiv\u00e6 inti St\u00e2ti Un\u00eei vegnan da s\u00f4li ch\u00ecnze di \u00e7inqu\u00e0nta st\u00e2ti, \u00e7ern\u00fbi pe-i s\u00f2 inv\u00e8rni particolarm\u00e9nte l\u00f3nghi e r\u00ecgidi, de m\u00f2ddo che v\u00e0ddan a amas\u00e2 a ci\u00f9 p\u00e0rte di m\u00eccrobi inte ci\u00e0nte. A-o m\u00e6ximo m\u00f2ddo, a ci\u00f9 p\u00e0rte de pat\u00e0tte d'ancheu coltiv\u00e6 into R\u00e9gno Un\u00eeo a v\u00eagne da di s\u00e9mmi proveni\u00e9nti da-a Sc\u00f2sia, d\u00f3nde e condi\u00e7io\u00ecn clim\u00e0tiche evitan parasc\u00eeti \u00f2 \u00e0fidi.\nAversc\u00ect\u00e6.\nA \"Phytophthora infestans\", \u00f6 s\u00e6 a peronospora da pat\u00e0tta, a l'\u00e9 de seg\u00fbo un di microrgan\u00ecsmi de l\u00f3ngo ci\u00f9 dan\u00f4xi pe-a pat\u00e0tta, respons\u00e0bile da gr\u00e0nde carest\u00eea irland\u00e9ize e de epidem\u00eee, fortunatam\u00e9nte d'ancheu ci\u00f9 s\u00f3tt'a-o contr\u00f2llo de l'\u00f2mmo, in Eor\u00f6pa e Am\u00e9rica. \u00c2tre mout\u00eee de qu\u00e9sta ci\u00e0nta s\u00f3n in particol\u00e2 i f\u00f3nzi di g\u00e9neri \"Rhizoctonia\" e \"Sclerotinia\", e qu\u00e9lli che caozan \u00f2 cosc\u00ec d\u00eeto m\u00e2 gi\u00e0nco, \u00f2 virus de l'abigo\u00ealam\u00e9nto de f\u00e9ugge de pat\u00e0tte e \u00f2 bat\u00e9rio \"Pectobacterium carotovorum\".\nE pat\u00e0tte s\u00f3n sog\u00e8tte \u00e0nche a-i at\u00e0cchi de v\u00e0rie sp\u00eace d'ins\u00e8tti che, in particol\u00e2, s\u00f3n a dor\u00ecfora da pat\u00e0tta (\"Leptinotarsa decemlineata\"), de farf\u00e0lle c\u00f3mme qu\u00e9lla di t\u00f9beri de pat\u00e0tte (\"Phthorimaea operculella\") e qu\u00e9lla de tom\u00e2te (\"Tuta absoluta\"), o gr\u00ecllo da gi\u00e6r\u00e2va (\"Circulifer tenellus\"), e sp\u00eace de \"Thysanoptera\" e \u00e7ertid\u00f9nn-e de \u00e0fidi, c\u00f3mme \"Myzus persicae\" \u00f2 \"Macrosiphum euphorbiae\". \u00c2tri inport\u00e0nti parasc\u00eeti da pat\u00e0tta s\u00f3n de sp\u00eace de \"Globodera\", v\u00e8rme de dimenscio\u00ecn pic\u00ecnn-e ch'o mangia e r\u00e9ixe da ci\u00e0nta, che cosc\u00ec a l'apas\u00eesce. Zach\u00e9 e s\u00f2 \u00eauve p\u00eauan soprav\u00eeve into ter\u00e9n pe div\u00e8rsci \u00e0nni, o l'\u00e9 consegi\u00f2u efeto\u00e2 a rota\u00e7i\u00f3n de colt\u00fbe. \nRiferim\u00e9nti inta colt\u00fba.\nC\u00f3mme za minson\u00f2u, tra e cult\u00fbe prec\u00f3nbi\u00e0nn-e de l'Am\u00e9rica do S\u00f9d, in particol\u00e2 i Moche do Per\u00f9 setentrion\u00e2le, e pat\u00e0tte \u00eaan raprezent\u00e6 in sc\u00ea cer\u00e0miche e in sc\u00ee v\u00e2xi, s\u00e9gge in m\u00f2ddo ci\u00f9 real\u00ecstico che c\u00f3mme 'na reincarna\u00e7i\u00f3n de 'na fig\u00fba um\u00e2na (mutil\u00e2 \u00f2 m\u00eano) \u00f2 \u00e0nche c\u00f3mme 'na tranxi\u00e7i\u00f3n tra e d\u00f4e.\nIn Eor\u00f6pa, tra a f\u00ecn do XVI s\u00e9colo e l'in\u00ec\u00e7io do XIX, e raprezenta\u00e7io\u00ecn de pat\u00e0tte \u00eaan limit\u00e6 sorviat\u00f9tto a qu\u00e9lle f\u00e6te da-i botan\u00ecchi pe raxo\u00ecn scent\u00ecfiche \u00f2 de docomenta\u00e7i\u00f3n. Into m\u00e9ntre, con l'inport\u00e0nsa che qu\u00e9sto t\u00f9bero o l'incomens\u00e2va a av\u00e9i inte l'alimenta\u00e7i\u00f3n di eorop\u00eai, a pat\u00e0tta a fai\u00e2 a s\u00f2 conp\u00e0rsa in de \u00f2pie leter\u00e2ie. Tra de qu\u00e9ste se p\u00eauan aregord\u00e2 e qu\u00e0ttro canso\u00ecn scr\u00eete into 1819 da-o po\u00eata pol\u00e0cco Adam Mickiewicz inte 'n po\u00eama er\u00f2ico-c\u00f2mico ciam\u00f2u \"Kartofla\", \u00f6 s\u00e6 \"pat\u00e0tta\", pe celebr\u00e2 l'inport\u00e0nsa da pat\u00e0tta a sarv\u00e2 o s\u00f2 p\u00f2polo da-a carest\u00eea into per\u00eeodo de go\u00e6re napoli\u00f3niche.\nQu\u00e0rche \u00e0nno d\u00f2ppo, into 1845 in concomit\u00e0nza co-a Gr\u00e0nde carest\u00eea irland\u00e9ize, a gr\u00e2ve epidem\u00eea de peronospora a sai\u00e2 l'inspira\u00e7i\u00f3n pe Clairville e Dumanoir 'na \"vaudeville\", \u00f6 s\u00e6 'na com\u00e9dia \"l\u00eagia\", ciam\u00e2 \"Les pommes de terre malades\", con person\u00e0ggi o r\u00e8 \"Pomme de terre 1er\", a s\u00f2 mog\u00ea \"Vitelotte\", o pr\u00ecmmo min\u00ecstro \"Tubercule\" e i s\u00f2 m\u00eaghi \"Topinambour\" e \"Patate\". Raprezent\u00e2 pe-a pr\u00ecmma v\u00f2tta o 20 dex\u00e9nbre 1845 a-o \"Th\u00e9\u00e2tre du Palais Royal\" de Par\u00ecggi e proget\u00e2 pe mincion\u00e2 'na canp\u00e0gna publicit\u00e2ia do giorn\u00e2le \"L'\u00c9poque\", a l'\u00e0gge 'n \u00e7\u00e8rto suc\u00e8sso.\nA pat\u00e0tta a diventi\u00e2 'n sog\u00e8tto pe de \u00f2pie d'\u00e0rte particolarm\u00e9nte a part\u00ee da-a seg\u00f2nda meit\u00e6 do XIX s\u00e9colo, de s\u00f2lito in de sc\u00eane da v\u00ectta da canp\u00e0gna \u00f2 in de nat\u00fbe m\u00f2rte. Tra i pr\u00ecmmi, de particol\u00e2 inport\u00e0nsa s\u00f3n i qu\u00e0ddri de Jean-Fran\u00e7ois Millet, tra i qu\u00e6 aparian de pat\u00e0tte in \"La R\u00e9colte des pommes de terre\" (1855), \"Planteurs de pommes de terre\" (1862) e sorviat\u00f9tto, 'n di s\u00f2 capolav\u00f4ri, \u00f6 s\u00e6 \"L'Ang\u00e9lus\" (1858), qu\u00e0ddro studi\u00f2u da Vincent van Gogh e da Salvador Dal\u00ed, o qu\u00e6 o l'av\u00e9iva squ\u00e6xi 'n'\u00f2sesci\u00f3n pe qu\u00e9sto dip\u00ecnto, t\u00e0nto da scr\u00eeve 'n l\u00ecbbro a qu\u00e9sto dedic\u00f2u (\"El mito tragico del \u201cAngelus\u201d de Millet\"). \u00c2tri pito\u00ee de l'\u00e9poca inte qu\u00e6 \u00f2pie o se peu ritrov\u00e2 qu\u00e9sto t\u00f9bero s\u00f3n i oland\u00e9ixi Anton Mauve e Willem Witsen e i fran\u00e7\u00e9ixi Jules Bastien-Lepage, Albert Anker, Paul-\u00c9lie Ranson e Lucien Simon.\nTra e \u00f2pie ci\u00f9 fam\u00f4ze coleg\u00e6 a-e pat\u00e0tte gh'\u00e9 de seg\u00fbo o qu\u00e0ddro \"De Aardappeleters\", \"I mangiat\u00f4i de pat\u00e0tte\", de Van Gogh. Realiz\u00f2u into 1885, qu\u00e9sto dip\u00ecnto o l'\u00e9 o fr\u00fbto di st\u00f9ddi de l'out\u00f4 pe r\u00e9nde inta pr\u00ecmma f\u00e2ze da s\u00f2 produ\u00e7i\u00f3n art\u00ecstica di sog\u00e8tti \"p\u00f6vei\" de m\u00f2ddo che s\u00e9ggian i ci\u00f9 real\u00ecstichi posc\u00ecbili.\nDo s\u00e9colo suces\u00eevo se peu aregord\u00e2 l'\u00f2pia sureal\u00ecsta \"La Bataille des pommes de terre\" (1948), do fran\u00e7\u00e9ize Raoul Michau, d'ancheu conserv\u00e2 a-o \"Mus\u00e9e d'Art moderne de Paris\", \u00f2p\u00fb a scult\u00fba \"patate\" de Giuseppe Penone, ch'a l'\u00e9 'na sp\u00e9cce de aotoritr\u00e6to realiz\u00f2u con de pat\u00e0tte f\u00e6te vegn\u00ee sci\u00f9 con de f\u00f3rme particol\u00e6. Into 1993 o pit\u00f4 e scrit\u00f4 fran\u00e7\u00e9ize Henri Cueco o l'\u00e0 dip\u00ecnto 'na s\u00e9rie de \"ritr\u00e6ti\" de pat\u00e0tte, p\u00f6i public\u00e6 into \"Journal d\u2019une pomme de terre\".\nInto n\u00eauvo mil\u00e9nio s\u00f3n st\u00e6te realiz\u00e6 de \u00f2pie dedic\u00e6 a-e pat\u00e0tte da-o p\u00f3nto de v\u00ecsta de popola\u00e7io\u00ecn che de l\u00f3ngo \u00e0n coltiv\u00f2u qu\u00e9sto t\u00f9bero, c\u00f3mme a s\u00e9rie de 30 t\u00f2ue do 2008 do bolivi\u00e0n Roberto Mamani Mamani pe mostr\u00e2 a rela\u00e7i\u00f3n da ci\u00e0nta co-a cult\u00fba da s\u00f2 trib\u00f9, i Aymara. Do 2009 a l'\u00e9 a s\u00e9rie di dip\u00ecnti do pit\u00f4 John Dyer, realiz\u00e2 in Per\u00f9 pe c\u00f3nto do CIP (\"Centro Internacional de la Papa\"), pe mostr\u00e2 l'acug\u00e9ita do t\u00f9bero e a v\u00ectta de popola\u00e7io\u00ecn a qu\u00e9sta coleg\u00e6."}
{"id": "28194", "revid": "10132", "url": "https://lij.wikipedia.org/wiki?curid=28194", "title": "Accadia", "text": "Accadia a l'\u00e8 'n com\u00fbne itali\u00e0n de abitanti da provinsa de Foggia, inta Puggia. \nP\u00f2sti de inter\u00e8sse.\n- A Font\u00e0nn-a Monument\u00e2le. do 1836.&lt;br&gt;\nFeste e f\u00ebe.\n- F\u00e9sta do 21 agosto, San Sebasti\u00e0n.&lt;br&gt;"}
{"id": "28195", "revid": "10132", "url": "https://lij.wikipedia.org/wiki?curid=28195", "title": "Bovino (com\u00f9n)", "text": "Bovino o l'\u00e8 'n com\u00fbne itali\u00e0n de abitanti,&lt;br&gt;da provinsa de Foggia, inta Puggia. \nP\u00f2sti de inter\u00e8sse.\n- O D\u00f2mmo de Bovino, X secolo into st\u00eele bizant\u00ecn.&lt;br&gt;\n- O Santo\u00e2io de Valleverde, fond\u00f2u into 1266.&lt;br&gt;\n- E \"Cant\u00ecnn-e Cerrato\", cist\u00e8rne d'\u00e9poca rom\u00e0nn-a.&lt;br&gt;"}
{"id": "28197", "revid": "1211", "url": "https://lij.wikipedia.org/wiki?curid=28197", "title": "Scim\u00f3n do Pollai\u00f6lo", "text": "Scim\u00f3n do Pollai\u00f6lo (it: \"Simone del Pollaiolo\"), d\u00eeto \"O Cronaca\", (Firense, 30 \u00f2t\u00f4bre 1457 - Fir\u00e9nse, 27 set\u00e9nbre 1508) o l'\u00e9 st\u00e6to 'n archit\u00e9tto e 'no scult\u00f4 de sch\u00eaua italiann-a.\nV\u00ectta.\n\"Scim\u00f3n do Pollai\u00f6lo\" o l'ea o fr\u00e6 d'Ant\u00f6nio do Pollai\u00f6lo e de P\u00eao do Pollai\u00f6lo. O n\u00f2mme da famiggia o l'ea \"Benci\" e o n\u00f3mme f\u00e2so o deriva da s\u00f2 po\u00e6, comerci\u00e0nte di pol\u00e0stri."}
{"id": "28198", "revid": "10132", "url": "https://lij.wikipedia.org/wiki?curid=28198", "title": "Deliceto", "text": "Deliceto o l'\u00e8 'n com\u00fbne itali\u00e0n de abitanti da provinsa de Foggia, inta Puggia. \nP\u00f2sti de inter\u00e8sse.\n- A G\u00eaxa Matr\u00ecce \u00f2 do Sant\u00ecssimo Salvat\u00f4, VII secolo - VIII secolo.&lt;br&gt;\n- A G\u00eaxa de l'Anun\u00e7i\u00e2, IX secolo.&lt;br&gt;\n- A G\u00eaxa de Sant'Anna e M\u00f2rti, 1865.&lt;br&gt;\n- A Cap\u00e9lla da Mad\u00f2nna de Loreto, 1532-1539.&lt;br&gt;\n- O Conv\u00e9nto di Fran\u00e7esc\u00e0nn-i e a G\u00eaxa de Sant'Ant\u00f6gno, 1510.&lt;br&gt;\n- A G\u00eaxa de San R\u00f2cco, 1656.&lt;br&gt;\n- O Conv\u00e9nto de Santa Mar\u00eca da Consola\u00e7i\u00f3n, fond\u00f2u into 1470.&lt;br&gt;"}
{"id": "28199", "revid": "1211", "url": "https://lij.wikipedia.org/wiki?curid=28199", "title": "Scim\u00f3n do Pallaiolo", "text": ""}
{"id": "28200", "revid": "1211", "url": "https://lij.wikipedia.org/wiki?curid=28200", "title": "Ascoli Satriano", "text": "Ascoli Satriano o l'\u00e8 'n com\u00fbne itali\u00e0n de abitanti da provinsa de Foggia, inta Puggia.\nP\u00f2sti de inter\u00e8sse.\n- A Bax\u00eclica Catedr\u00e2le Nativit\u00e6 da Be\u00e2ta V\u00e8rgine Mar\u00eca, do XII secolo.&lt;br&gt;\n- A G\u00eaxa de San Pot\u00ecto M\u00e0rtire, do XVII secolo.&lt;br&gt;\n- O P\u00f3nte d'\u00e9poca rom\u00e0nn-a (I-II secolo d.C.).&lt;br&gt;\n- O Cast\u00e9llo norm\u00e0nno, do XVI secolo Palasso Duc\u00e2le.&lt;br&gt;\nPersonalit\u00e6 ligh\u00e6 a Ascoli Satriano.\n- Michele Placido&lt;br&gt;"}
{"id": "28202", "revid": "1211", "url": "https://lij.wikipedia.org/wiki?curid=28202", "title": "Vin\u00e7\u00e9nso Tamagni", "text": "Vin\u00e7\u00e9nso Tamagni (it: \"Vincenzo di San Gimignano\" \u00f2 \"Vincenzo Tamagni\") (10 arv\u00ee 1492-1530), o l'\u00e9 st\u00e6to 'n pitt\u00f4 de sch\u00eaua italiann-a, in disc\u00e9polo do Raffaello Sansio."}
{"id": "28203", "revid": "12552", "url": "https://lij.wikipedia.org/wiki?curid=28203", "title": "Orto\u00ea", "text": ""}
{"id": "28204", "revid": "1211", "url": "https://lij.wikipedia.org/wiki?curid=28204", "title": "Scim\u00f3n Martini", "text": "Scim\u00f3n Martini (it: \"Simone Martini\") (Senn-a, 1284 - Avignon, 1\u00b0 agosto 1344) o l'\u00e9 st\u00e6to 'n pitt\u00f4 e in miniat\u00f4 de sch\u00eaua italiann-a."}
{"id": "28205", "revid": "1211", "url": "https://lij.wikipedia.org/wiki?curid=28205", "title": "Raffaello Sanzio", "text": ""}
{"id": "28206", "revid": "1211", "url": "https://lij.wikipedia.org/wiki?curid=28206", "title": "Hyacinthe Rigaud", "text": "Hyacinthe Rigaud (Perpignan, 8 l\u00fbggio 1659-Pariggi, 29 dex\u00e9nbre 1743) o l'\u00e9 st\u00e6to 'n pitt\u00f4 fran\u00e7\u00e9ize, ma d'\u00f2r\u00ecgine catal\u00e0nn-a."}
{"id": "28208", "revid": "10132", "url": "https://lij.wikipedia.org/wiki?curid=28208", "title": "Dria Posso", "text": "Dria P\u00f3sso (it: \"Andrea Pozzo\", \"Andrea Del Pozzo\" \u00f2 \"Andrea Dal Pozzo\" \u00f2 \"Andrea Pozzi\" ) (30 nov\u00e9nbre 1642-31 agosto 1709) o l'\u00e9 st\u00e6to 'n gezo\u00eeta, 'n archit\u00e9tto, in pitt\u00f4, in decorat\u00f4 e 'n te\u00f2rico itali\u00e0n de l'arte, in protagon\u00ecsta do t\u00e0rdo bar\u00f2cco."}
{"id": "28209", "revid": "1211", "url": "https://lij.wikipedia.org/wiki?curid=28209", "title": "Dria Pozzo", "text": ""}
{"id": "28212", "revid": "1211", "url": "https://lij.wikipedia.org/wiki?curid=28212", "title": "Carapelle", "text": "Carapelle o l'\u00e8 'n com\u00fbne itali\u00e0n de abitanti da provinsa de Foggia, inta Puggia.\nFeste e f\u00ebe.\n- Festa: 1\u00b0 dom\u00e9nega d'\u00f2t\u00f4bre.&lt;br&gt; "}
{"id": "28213", "revid": "12552", "url": "https://lij.wikipedia.org/wiki?curid=28213", "title": "Rocca Barbena", "text": "A Rocca Barbena (1.142 m s.l.m.) a l'\u00e8 ina muntagna de Pre-\u00e0rpe Lig\u00fc(r)i c'a se tr\u00f6va in Pruvinsa de Savuna, inte l'entrut\u00e8ra de Arbenga. A r\u00f2cca a l'\u00e8 cumpletam\u00e8nte in tu terit\u00f4iu cum\u00fcn\u00e2le de Castrevegliu.\nDescrisi\u00f9n.\nA c\u00f2lla a se tr\u00f6va inta cad\u00eana prinsip\u00e2le arp\u00ecna e u suvrasta da settentr\u00ecun a cum\u00fcna de Castrevegliu, a a qu\u00e0le a ghe d\u00e0 u numme in itali\u00e0n (Castelvecchio di Rocca Barbena). U vers\u00e0nte nord u se f\u00e0ccia in sce a gr\u00f2ssa cunca de Barden\u00e8i. Versu nord-ovest a c\u00f2lla du Scravai\u00f9n (814 m) a sep\u00e2(r)a dau Munte Lingu (1103 m), a est u incuntra u sparti\u00e0iva pad\u00e0n lig\u00fc(r)e che u cunt\u00ecnnua cun a c\u00f2lla Gi\u00e0nca (935 m), u munte Subancu (983 m) e u z\u00f9vu de Tui(r)an.\nIn m\u00f2ddu dife(r)\u00e9nte dai \u00e2tri munti da val\u00e2 du N\u00e9va a s\u00ecmma da Rocca a l'\u00e8 frastagli\u00e2 e ruci\u00f9za, prinsipalm\u00e9nte in sce u versante nord. \nAministrativam\u00e9nte u munte u l'\u00e8 parte de Castrevegliu, mentre a livellu de ri\u00e0n u se tr\u00f6va fra e val\u00e0e du Neva e da Burmia de Mil\u00e9ximu.\nIn sce a s\u00ecmma se p\u00f2 vegghe in gr\u00e0n panu(r)\u00e0mma, chi a se \u00ecssa asc\u00ec ina cr\u00f9xe, ai p\u00e9i de sta l\u00ec u se tr\u00f6va u l\u00ecbbru da v\u00e9tta, cun in cuntenit\u00fb de t\u00f2lla p\u00e9 a s\u00f2 prutesi\u00f9n.\nRiv\u00e0ndu aa s\u00ecmma.\nU se p\u00f2 munt\u00e2 in sce a s\u00ecmma da Rocca p\u00e9 a s\u00ea(r)ie de sent\u00e9 chi i p\u00e0rtan da a c\u00f2lla du Scravai\u00f9n, cun ina sc\u00e2(r)a de dificult\u00e0i E, cun di tr\u00e0tti esposti. Se nu u se p\u00f2 segu\u00ee chellu da a c\u00f2lla Gi\u00e0nca.\nT\u00fctti e d\u00f9i i percursi i sun tuc\u00e0i da l'\u00c2ta v\u00eca di munti Lig\u00fc(r)i, c'a p\u00e0ssa de p\u00f2cu a n\u00f2rd daa v\u00e9tta, aa b\u00e0ze da s\u00ecmma, c'a se mustra versu a Val\u00e0 du Burmia.\nPrutesi\u00f9n nat\u00fc(r)\u00e2le.\nA \"Rocca Barbena\" a furma in \u00e0(r)ia prut\u00e8tta pruvins\u00e3le, istitu\u00eca da a Pruvinsa de Savuna, p\u00e9 t\u00fctel\u00e0 e carateristiche ambient\u00e3li e du paes\u00e0ggiu, cun e particulari furme de eruxi\u00f9n carscica.\nA zona a c\u00e2zze dunca dr\u00e9ntu u SIC du Munte Ravin\u00e9t e de Rocca Barbena (cudific\u00e3 cumme \"IT 1324011\")."}
{"id": "28219", "revid": "12552", "url": "https://lij.wikipedia.org/wiki?curid=28219", "title": "C\u00f2lla du Scravai\u00f9n", "text": "A c\u00f2lla du Scravai\u00f9n (in \u00c8rli \"Scravaijun\", scr\u00eccciu asc\u00ec \"Scravajun\", in it\u00e0lian \"Scravaion\") (814\u00a0m s.l.m.) a l'\u00e8 ina c\u00f2lla e p\u00e0ssu c'u se tr\u00f6va inta cad\u00e9na de \u00c0rpe Lig\u00fc(r)i, in pruvinsa de Sav\u00f9na.\nU cul\u00e9ga u terit\u00f2iu da cum\u00fcna de Castrevegliu, inta val\u00e0 du N\u00e9va, cun Barden\u00e8i, c'u se tr\u00f6va in chella du Burmia.\nDescrisi\u00f9n.\nU p\u00e0ssu u se dr\u00f6ve fra u Munte Lingu (\u00e2tu 1103 m) c'u se tr\u00f6va a pun\u00e8nte de stu chi e a Rocca Barbena. U l'\u00e8 culuc\u00e0u in sce u sparti\u00e0iva da cad\u00e9na prinsip\u00e2le arp\u00ecna, che a div\u00ecdde l'\u00e2ia pad\u00e2na da ch\u00e9lla du bac\u00ecn du M\u00e2 Lig\u00fc(r)e. In sce u versante nord i se tr\u00f6van gr\u00f2sci b\u00f2schi de f\u00f4, anche se u vers\u00e0nte c'u se f\u00e0ccia in sce u M\u00e2 u l'\u00e8 ci\u00fc \u00e0rsu e seccu, v\u00ecsta a ci\u00fc impurtante espusisi\u00f9n au s\u00f9.\nA c\u00f2lla a l'\u00e8 razunzibile andandu da a stradda Nasiun\u00e0le 582 versu Castrevegliu, imbuc\u00e0ndu a Stradda Pruvins\u00e0le 52 che a cul\u00e9ga a lucalit\u00e0i de Ba(r)e\u00e0ssi cun Barden\u00e8i e Ca(r)iss\u00e0n. A s\u00ecmma a l'\u00e8 lunzi 3,5 chilommetri dau sentru du pa\u00ecse, e atret\u00e0nti da Barden\u00e8i.\nIntu puntu de valicu a se tr\u00f6va in \u00e3(r)ia pic-nic e, au de sutta da c\u00f2lla ina veglia ca' cantuni\u00e9ra, in sce u l\u00e0ttu sud, anc\u00f6i abandun\u00e2, ma b\u00e9n vix\u00ecbile daa pruvins\u00e2le. A C\u00f2lla du Scravai\u00f9n u l'\u00e8 puntu de t\u00e0ppa inte l'\u00c2ta V\u00eca di Munti Lig\u00fc(r)i.\nFrequentasi\u00f9n spurt\u00ecva.\nU p\u00e0ssu u l'\u00e8 cunscide(r)\u00e0u cumme ina sal\u00ectta adatta ai ciclisti, sensa mumenti de p\u00e0usa, ma asc\u00ec cun str\u00e0ppi ecescivam\u00e8nte d\u00fci. Munt\u00e0 da S\u00fccca(r)ellu, grassie au sent\u00e9 de Ilaria du Carettu u l'\u00e8 ci\u00fc interes\u00e0nte, grassie asc\u00ec au percursu umbregi\u00e0u inti boschi, cun di bei panu(r)\u00e0mmi. Asc\u00ec u trattu da Stradda Nasiun\u00e2le u l'\u00e8 frequent\u00e0u dai ciclisti, prinsipalmente u l'\u00e8 inse(r)\u00ecu in curse luc\u00e2li, sensa u trafficu de-e macchine. U Scravai\u00f9n u fa parte du clascicu tracci\u00e0u c'u p\u00eca u numme de \"percursu di tr\u00e9i zuvi\", cumprendente asc\u00ec u zuvu de Tui(r)\u00e0n e chellu de Barest\u00ecn."}
{"id": "28221", "revid": "1211", "url": "https://lij.wikipedia.org/wiki?curid=28221", "title": "P\u00eao da Cortonn-a", "text": "P\u00eao da Cortonn-a (it: \"Pietro da Cortona\", n\u00f3mme f\u00e2so do \"Pietro Berrettini\") (Cortona, 1\u00b0 nov\u00e9nbre 1596-Romma, 16 mazzo 1669) o l'\u00e9 st\u00e6to 'n archit\u00e9tto e 'n pitt\u00f4 itali\u00e0n, in protagon\u00ecsta do bar\u00f2cco.\nV\u00ectta.\nP\u00eao da Cortonn-a o l'\u00e9 st\u00e6to 'n ali\u00eavo do Dria Commodi."}
{"id": "28223", "revid": "12552", "url": "https://lij.wikipedia.org/wiki?curid=28223", "title": "C\u00f2lla de Crava\u00fcna", "text": "A C\u00f2lla de Crava\u00fcna, (o de \"C\u1e5bavaina\" in tu dialettu urmeascu, \"C\u00f2l d Cravaun-a\" in piemunt\u00e9se, \"Colle di Caprauna\" in itali\u00e0n) u l'\u00e8 in p\u00e0ssu de \u00c0rpi Lig\u00fc(r)i, c'u cul\u00e9ga e lucalit\u00e0i de Crava\u00fcna e de Armu, fra e pruvinse de Imp\u00e9(r)ia e de Cuni, ci\u00fc Urmea, pass\u00e0ndu de u P\u00e0ssu de Pre\u00e0llu o \"d' Proa\", da l'urme\u00e0scu (1260 m s.l.m.). U p\u00e0ssu u segna dunca u cunf\u00ecn fra l'ambiente lig\u00fc(r)e (valli Ar\u00f2scia e Pennavaire) e qu\u00e9llu du bac\u00ecn pad\u00e0n (T\u00e0nau).\nDescrisi\u00f9n.\nU p\u00e0ssu u se tr\u00f6va inte \u00c0rpi Marittime, inta divixi\u00f9n de \u00c0rpi Lig\u00fc(r)i, pocu distante da a z\u00f2na prealp\u00ecna. A met\u00e0i fra u Munte da Gu\u00e0rdia e a R\u00f2cca de Penne, u mette in cumunicasi\u00f9n e val\u00e0e du Pennavaire e de l'Ar\u00f2scia, da chi u se zunze poi inta val\u00e0 du T\u00e0nau, anche se u sparti\u00e0iva fra a z\u00f2na idrugrafica Lig\u00fc(r)e e quella Piemuntese u l'\u00e8 indirettu, segn\u00e0u in m\u00f2ddu ci\u00fc n\u00e9ttu dau z\u00e0 d\u00eccciu P\u00e0ssu du Pre\u00e0llu. Inta zona se tr\u00f6van asc\u00ec e s\u00ecmme de Pre-\u00e0rpi Lig\u00fc(r)i, cumme u Munte da Gu\u00e0rdia (1.658 m), a nord est du p\u00e0ssu.\nAmbiente.\nL'ambi\u00e8nte nat\u00fc(r)ale u l'\u00e8 carateris\u00e0u da boschi de f\u00f2, p\u00ecn, niss\u00f6(r)e e l\u00e9rxi, l'\u00e8 dunca r\u00e0i(r)u truv\u00e0 da m\u00e0ccia mediter\u00e0nea, vista l'artit\u00fcdine elev\u00e0. A vegetasi\u00f9n a l'\u00e8 dunca scimile a quella riscuntrabile in te t\u00fctta sta z\u00f2na arp\u00ecna, se ponan dunca vegghe nu sulu di \u00e8rbui, ma asc\u00ec diferenti tipi de sci\u00f9e inti pr\u00e0i e inti sent\u00e9, cumme di custi de sempit\u00e9rnu o de lav\u00e0nda serv\u00e0iga. Nu mancan poi i anim\u00e0li asc\u00ec, dai s\u00e8rvi ai cravi\u00f6i fin ae l\u00e9vri.\nFrequentasi\u00f9n spurt\u00ecva.\nA zona a l'\u00e8 frequent\u00e0 da tanti apasciun\u00e0i de escursci\u00f9i e arpin\u00ecsmu, se p\u00f2 difatti, da chi, zunze inte muntagne vix\u00ecne, versu l'Armetta (1744m) e u Gal\u00e9 (1708m), fin poi aa C\u00f2lla de San Bertum\u00e9 de Urmea (1446 m), culeg\u00e0u cun u Passu du Pre\u00e0llu (1620m). Chi u se po dunca zunze fin aa vetta de sti munti chi, grassie au percursu de l'\u00c0ta v\u00eca di Munti Lig\u00fc(r)i, de lungu u l'\u00e8 vixitabile u Garb'du Digh\u00e9, in \"arma\", c'u v\u00f6 di \"gr\u00f2tta\" intu dialettu lucale, lungu u sent\u00e9 c'u porta aa c\u00f2lla Bassa (1.851 m), versu Valdinf\u00e9rnu (Garesce).\nFrequent\u00e0u u l'\u00e8 asc\u00ec l'anellu de Crava\u00fcna, che u p\u00e0rte da a burg\u00e0 de Ru\u00f6(r)a e u zunze versu a R\u00f2cca Tramuntina, passandu poi p\u00e9 i sent\u00e9 u se p\u00f2 zunze versu Cantar\u00e0ina o turna inder\u00e9, versu u pa\u00ecse. Chi u se p\u00f2 asc\u00ec pass\u00e0 au rifugiu Ci\u00e0n de l'\u00c0rma (1350m).\nU percusu da Pruvinsale 14-216 u l'\u00e8 asc\u00ec frequent\u00e0u dai ciclisti, chi i partan da Arbenga versu a val\u00e0 du T\u00e0nau, o au cuntr\u00e0iu, partendu da Garesce o da Urmea."}
{"id": "28224", "revid": "12552", "url": "https://lij.wikipedia.org/wiki?curid=28224", "title": "Villaneuva d'Arbenga", "text": ""}
{"id": "28225", "revid": "1211", "url": "https://lij.wikipedia.org/wiki?curid=28225", "title": "St\u00e2ti Feder\u00e6 de Micronesia", "text": ""}
{"id": "28226", "revid": "1211", "url": "https://lij.wikipedia.org/wiki?curid=28226", "title": "Beneito Luti", "text": "Beneito Luti (it: \"Benedetto Luti\") (Fir\u00e9nse, 17 nov\u00e9nbre 1666- Romma, 17 z\u00fbgno 1724), o l'\u00e9 st\u00e6to 'n pitt\u00f4 itali\u00e0n, in protagon\u00ecsta do t\u00e0rdo bar\u00f2cco."}
{"id": "28227", "revid": "10132", "url": "https://lij.wikipedia.org/wiki?curid=28227", "title": "Barletta", "text": "Barletta o l'\u00e9 'n com\u00fbn itali\u00e0n, capol\u00eaugo, ins\u00e9mme a Trani e Andria, da Provinsa de Barletta-Andria-Trani,&lt;br&gt;inta Puggia.\nPersonalit\u00e6 ligh\u00e6 a Barletta.\nGi\u00f6x\u00e8ppe De Nittis&lt;br&gt;"}
{"id": "28228", "revid": "10132", "url": "https://lij.wikipedia.org/wiki?curid=28228", "title": "Andria", "text": "Andria o l'\u00e9 'n com\u00fbn itali\u00e0n, capol\u00eaugo, ins\u00e9mme a Trani e a Barletta, da Provinsa de Barletta-Andria-Trani,&lt;br&gt;inta Puggia."}
{"id": "28229", "revid": "10132", "url": "https://lij.wikipedia.org/wiki?curid=28229", "title": "Bisceglie", "text": "\"Bisceglie\"' o l'\u00e9 'n com\u00fbn itali\u00e0n &lt;br&gt;da Provinsa de Barletta-Andria-Trani, inta Puggia."}
{"id": "28230", "revid": "10132", "url": "https://lij.wikipedia.org/wiki?curid=28230", "title": "Canosa di Puglia", "text": "Canosa di Puglia o l'\u00e9 'n com\u00fbn itali\u00e0n &lt;br&gt;da Provinsa de Barletta-Andria-Trani, inta Puggia."}
{"id": "28231", "revid": "10132", "url": "https://lij.wikipedia.org/wiki?curid=28231", "title": "Margherita di Savoia", "text": "Margherita di Savoia o l'\u00e9 'n com\u00fbn itali\u00e0n&lt;br&gt;da Provinsa de Barletta-Andria-Trani, inta Puggia."}
{"id": "28232", "revid": "10132", "url": "https://lij.wikipedia.org/wiki?curid=28232", "title": "Minervino Murge", "text": "Minervino Murge o l'\u00e9 'n com\u00fbn itali\u00e0n&lt;br&gt;da Provinsa de Barletta-Andria-Trani, inta Puggia."}
{"id": "28233", "revid": "10132", "url": "https://lij.wikipedia.org/wiki?curid=28233", "title": "San Ferdinando di Puglia", "text": "San Ferdinando di Puglia o l'\u00e9 'n com\u00fbn itali\u00e0n&lt;br&gt;da Provinsa de Barletta-Andria-Trani, inta Puggia."}
{"id": "28234", "revid": "10132", "url": "https://lij.wikipedia.org/wiki?curid=28234", "title": "Spinazzola", "text": "Spinazzola o l'\u00e9 'n com\u00fbn itali\u00e0n&lt;br&gt;da Provinsa de Barletta-Andria-Trani, inta Puggia."}
{"id": "28235", "revid": "10132", "url": "https://lij.wikipedia.org/wiki?curid=28235", "title": "Trinitapoli", "text": "Trinitapoli o l'\u00e9 'n com\u00fbn itali\u00e0n&lt;br&gt;da Provinsa de Barletta-Andria-Trani, inta Puggia."}
{"id": "28236", "revid": "1211", "url": "https://lij.wikipedia.org/wiki?curid=28236", "title": "Alberona", "text": "Alberona a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28237", "revid": "1211", "url": "https://lij.wikipedia.org/wiki?curid=28237", "title": "Anzano di Puglia", "text": "Anzano di Puglia o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28238", "revid": "89", "url": "https://lij.wikipedia.org/wiki?curid=28238", "title": "Apricena", "text": "Apricena o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28239", "revid": "10132", "url": "https://lij.wikipedia.org/wiki?curid=28239", "title": "Biccari", "text": "Biccari o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28240", "revid": "10132", "url": "https://lij.wikipedia.org/wiki?curid=28240", "title": "Cagnano Varano", "text": "Cagnano Varano o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28241", "revid": "1211", "url": "https://lij.wikipedia.org/wiki?curid=28241", "title": "Candela (com\u00f9n)", "text": "Candela o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28242", "revid": "10132", "url": "https://lij.wikipedia.org/wiki?curid=28242", "title": "Carlantino", "text": "Carlantino o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28243", "revid": "10132", "url": "https://lij.wikipedia.org/wiki?curid=28243", "title": "Carpino", "text": "Carpino o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28244", "revid": "10132", "url": "https://lij.wikipedia.org/wiki?curid=28244", "title": "Casalnuovo Monterotaro", "text": "Casalnuovo Monterotaro o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28245", "revid": "10132", "url": "https://lij.wikipedia.org/wiki?curid=28245", "title": "Casalvecchio di Puglia", "text": "Casalvecchio di Puglia o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28246", "revid": "10132", "url": "https://lij.wikipedia.org/wiki?curid=28246", "title": "Castelluccio Valmaggiore", "text": "Castelluccio Valmaggiore o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28247", "revid": "1211", "url": "https://lij.wikipedia.org/wiki?curid=28247", "title": "Castelluccio dei Sauri", "text": "Castelluccio dei Sauri o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28248", "revid": "10132", "url": "https://lij.wikipedia.org/wiki?curid=28248", "title": "Castelnuovo della Daunia", "text": "Castelnuovo della Daunia o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28249", "revid": "1211", "url": "https://lij.wikipedia.org/wiki?curid=28249", "title": "Celenza Valfortore", "text": "Celenza Valfortore o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28250", "revid": "1211", "url": "https://lij.wikipedia.org/wiki?curid=28250", "title": "Celle di San Vito", "text": "Celle di San Vito o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28251", "revid": "1211", "url": "https://lij.wikipedia.org/wiki?curid=28251", "title": "Cerignola", "text": "Cerignola o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28252", "revid": "10132", "url": "https://lij.wikipedia.org/wiki?curid=28252", "title": "Chieuti", "text": "Chieuti o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28253", "revid": "1211", "url": "https://lij.wikipedia.org/wiki?curid=28253", "title": "Faeto", "text": "Faeto o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28254", "revid": "10132", "url": "https://lij.wikipedia.org/wiki?curid=28254", "title": "Ischitella", "text": "Ischitella o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28255", "revid": "10132", "url": "https://lij.wikipedia.org/wiki?curid=28255", "title": "Isole Tremiti", "text": "Isole Tremiti (\u00cezoe Tr\u00e9miti) o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia.\nPersonalit\u00e6 ligh\u00e6 a Isole Tremiti.\n\u2022 Lucio Dalla&lt;br&gt;"}
{"id": "28256", "revid": "10132", "url": "https://lij.wikipedia.org/wiki?curid=28256", "title": "Lesina", "text": "Lesina a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28257", "revid": "10132", "url": "https://lij.wikipedia.org/wiki?curid=28257", "title": "Lucera", "text": "Lucera a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28258", "revid": "1211", "url": "https://lij.wikipedia.org/wiki?curid=28258", "title": "Manfredonia", "text": "Manfredonia a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia.\nP\u00f2sti de inter\u00e8sse.\nSiponto&lt;br&gt;"}
{"id": "28259", "revid": "1211", "url": "https://lij.wikipedia.org/wiki?curid=28259", "title": "Mattinata (com\u00f9n)", "text": "Mattinata a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28260", "revid": "10132", "url": "https://lij.wikipedia.org/wiki?curid=28260", "title": "Monteleone di Puglia", "text": "Monteleone di Puglia o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28261", "revid": "12052", "url": "https://lij.wikipedia.org/wiki?curid=28261", "title": "Bonifa\u00e7io", "text": ""}
{"id": "28262", "revid": "10132", "url": "https://lij.wikipedia.org/wiki?curid=28262", "title": "Motta Montecorvino", "text": "Motta Montecorvino o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28263", "revid": "10132", "url": "https://lij.wikipedia.org/wiki?curid=28263", "title": "Ordona", "text": "Ordona a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28264", "revid": "10132", "url": "https://lij.wikipedia.org/wiki?curid=28264", "title": "Orsara di Puglia", "text": "Orsara di Puglia a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28265", "revid": "10132", "url": "https://lij.wikipedia.org/wiki?curid=28265", "title": "Orta Nova", "text": "Orta Nova a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28274", "revid": "12052", "url": "https://lij.wikipedia.org/wiki?curid=28274", "title": "P301 l\u00e8tta da Wikidata", "text": ""}
{"id": "28278", "revid": "10132", "url": "https://lij.wikipedia.org/wiki?curid=28278", "title": "Panni (com\u00f9n)", "text": "Panni o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28279", "revid": "10132", "url": "https://lij.wikipedia.org/wiki?curid=28279", "title": "Peschici", "text": "Peschici o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28280", "revid": "10132", "url": "https://lij.wikipedia.org/wiki?curid=28280", "title": "Pietramontecorvino", "text": "Pietramontecorvino o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28281", "revid": "10132", "url": "https://lij.wikipedia.org/wiki?curid=28281", "title": "Poggio Imperiale", "text": "Poggio Imperiale o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28282", "revid": "10132", "url": "https://lij.wikipedia.org/wiki?curid=28282", "title": "Rignano Garganico", "text": "Rignano Garganico o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28283", "revid": "10132", "url": "https://lij.wikipedia.org/wiki?curid=28283", "title": "Rocchetta Sant'Antonio", "text": "Rocchetta Sant'Antonio o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28284", "revid": "10132", "url": "https://lij.wikipedia.org/wiki?curid=28284", "title": "Rodi Garganico", "text": "Rodi Garganico o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28285", "revid": "10132", "url": "https://lij.wikipedia.org/wiki?curid=28285", "title": "Roseto Valfortore", "text": "Roseto Valfortore o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28286", "revid": "10132", "url": "https://lij.wikipedia.org/wiki?curid=28286", "title": "San Marco in Lamis", "text": "San Marco in Lamis o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28287", "revid": "10132", "url": "https://lij.wikipedia.org/wiki?curid=28287", "title": "San Marco la Catola", "text": "San Marco la Catola o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28288", "revid": "10132", "url": "https://lij.wikipedia.org/wiki?curid=28288", "title": "San Nicandro Garganico", "text": "San Nicandro Garganico o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28290", "revid": "10132", "url": "https://lij.wikipedia.org/wiki?curid=28290", "title": "San Paolo di Civitate", "text": "San Paolo di Civitate o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28291", "revid": "89", "url": "https://lij.wikipedia.org/wiki?curid=28291", "title": "San Severo (com\u00f9n)", "text": "San Severo o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28292", "revid": "10132", "url": "https://lij.wikipedia.org/wiki?curid=28292", "title": "Sant'Agata di Puglia", "text": "Sant'Agata di Puglia a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28293", "revid": "10132", "url": "https://lij.wikipedia.org/wiki?curid=28293", "title": "Serracapriola", "text": "Serracapriola a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28294", "revid": "10132", "url": "https://lij.wikipedia.org/wiki?curid=28294", "title": "Stornara", "text": "Stornara a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28306", "revid": "10132", "url": "https://lij.wikipedia.org/wiki?curid=28306", "title": "Stornarella", "text": "Stornarella a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28307", "revid": "10132", "url": "https://lij.wikipedia.org/wiki?curid=28307", "title": "Troia (com\u00f9n)", "text": "Troia a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28308", "revid": "10132", "url": "https://lij.wikipedia.org/wiki?curid=28308", "title": "Vico del Gargano", "text": "Vico del Gargano o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28309", "revid": "10132", "url": "https://lij.wikipedia.org/wiki?curid=28309", "title": "Vieste", "text": "Vieste a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28310", "revid": "13780", "url": "https://lij.wikipedia.org/wiki?curid=28310", "title": "Volturara Appula", "text": "Volturara Appula a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia.\nPersonalit\u00e6 ligh\u00e6 a Volturara Appula.\nGiuseppe Conte, giurista e cappo politico"}
{"id": "28311", "revid": "10132", "url": "https://lij.wikipedia.org/wiki?curid=28311", "title": "Volturino", "text": "Volturino o l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28312", "revid": "10132", "url": "https://lij.wikipedia.org/wiki?curid=28312", "title": "Zapponeta", "text": "Zapponeta a l'\u00e9 'n com\u00fbn itali\u00e0n&lt;br&gt;da Provinsa de Foggia, inta Puggia."}
{"id": "28313", "revid": "10132", "url": "https://lij.wikipedia.org/wiki?curid=28313", "title": "Carovigno", "text": "Carovigno o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28314", "revid": "10132", "url": "https://lij.wikipedia.org/wiki?curid=28314", "title": "Ceglie Messapica", "text": "Ceglie Messapica o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28315", "revid": "10132", "url": "https://lij.wikipedia.org/wiki?curid=28315", "title": "Cellino San Marco", "text": "Cellino San Marco o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia.\nPersonalit\u00e6 ligh\u00e6 a Cellino San Marco.\nAl Bano Carrisi"}
{"id": "28316", "revid": "10132", "url": "https://lij.wikipedia.org/wiki?curid=28316", "title": "Cisternino", "text": "Cisternino o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28317", "revid": "10132", "url": "https://lij.wikipedia.org/wiki?curid=28317", "title": "Erchie", "text": "Erchie o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28319", "revid": "10132", "url": "https://lij.wikipedia.org/wiki?curid=28319", "title": "Fasano", "text": "Fasano o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28320", "revid": "12052", "url": "https://lij.wikipedia.org/wiki?curid=28320", "title": "Sta\u00e7i\u00f3n de Vintimiggia", "text": "A sta\u00e7i\u00f3n de Vintimiggia, (in brigasco \"\u0160tasiun de Vent\u00ebmigl'\", in arbengan\u00e9ize Stasi\u00f9n de Vintim\u00eca) a l'\u00e8 ina \u015fta\u00e7i\u00f3n ferovi\u00e0ria c'a se treuva in sci\u00e2 linia Cuneo-Vintimiggia, in sce quella verso Zena e verso Marseggia asc\u00ec, averta a part\u00ec dao 1857, a l'e ao servi\u00e7io do com\u00f9n de Vintimiggia."}
{"id": "28321", "revid": "9299", "url": "https://lij.wikipedia.org/wiki?curid=28321", "title": "Ventar\u00f6a", "text": ""}
{"id": "28322", "revid": "12052", "url": "https://lij.wikipedia.org/wiki?curid=28322", "title": "Sta\u00e7i\u00f3n de Beura", "text": "A sta\u00e7i\u00f3n de Beura, (in brigasco \"\u0160tasiun d\u00eb Beura\", in itali\u00e0n \"Stazione di Bevera\", in fran\u00e7\u00e9ize \"Gare de Bevera\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Cuneo-Vintimiggia.\nAverta a part\u00ec dao 1914, poi \u00e7er\u00e2 inta Segonda Go\u00e6ra Mondi\u00e2 e torna av\u00e8rta into 1979, con o ripristino da l\u00ecnia, a l'e ao servi\u00e7io do com\u00f9n de Vintimiggia, inta fra\u00e7i\u00f3n de Beura."}
{"id": "28323", "revid": "12052", "url": "https://lij.wikipedia.org/wiki?curid=28323", "title": "Comunit\u00e0 montana Valli Aveto, Graveglia e Sturla", "text": "A Comunit\u00e0 montana Valli Aveto, Graveglia e Sturla (in zeneise Communit\u00e6 monta\u00f1a de Valladde Aveto, Gr\u00e6gia e Sturla) a l'ea un comprens\u00f6io montan da Liguria, inta provinsa de Zena, formou da-i communi de: Borzonasca, Mezzanego, Ne, Rusagni e San Steva d'Aveto.\nPe de disposi\u00e7ioin colleg\u00e6 a-a lezze finan\u00e7i\u00e4ia do 2011 a communit\u00e6 monta\u00f1a, cosc\u00ec comme tutte e altre da Liguria, a l'\u00e9 st\u00e6ta soppressa co-a \"Legge Regionale n\u00b0 23\" di 29 de dexembre do 2010 e in vig\u00f4 da-o primmo de Mazzo 2011.\nL'ente loc\u00e2 o l'aveiva sede in Borzonasca e l'urtimo seu prexidente, eletto into 2009, l'ea o Marco Bertani.\nO territ\u00f6io da communit\u00e6 o l'ea compreiso tra i communi da Vall\u00e2 de l'Aveto (Rusagni e San Steva d'Aveto), a Valladda do Gr\u00e6gia (Ne) e a Valladda do Sturla (Borzonasca e Mezzanego).\nIst\u00f6ia.\nL'ente l'ea st\u00e6to instituio \u00e0 segu\u00ee de approva\u00e7ioin de lezzi region\u00e6 n\u00b0 15 e 27 do 1973, eman\u00e6 da-a Region da Liguria dapeu de l'institu\u00e7ion offi\u00e7i\u00e2 de Communit\u00e6 monta\u00f1e co-a lezze n\u00b0 1102 di 3 de dexembre do 1971.\nCo-e neuve dispoxi\u00e7ioin da \"Legge Regionale\" n\u00b0 6 do 1978 a communit\u00e6 monta\u00f1a a piggiava, drito drito da-a region, e fun\u00e7ioin amministrative in mat\u00ebia de agricoltua, do sviluppo rur\u00e2, de foreste e de l'antincendio di b\u00f2schi.\nCo-a discipli\u00f1a de riordino de communit\u00e6 monta\u00f1e, regolament\u00e6 co-a \"Legge Regionale\" n\u00b0 24 di 4 de luggio do 2008 e in vig\u00f4 da-o 1\u00ba de zenn\u00e2 do 2009, a communit\u00e6 a piggia delega da-i quattro communi de l'ex \"Comunit\u00e0 montana Val Petronio\" comme Casarsa, O Castiggion, Monegia e Sestri Levante inte fun\u00e7ioin amministrative in mat\u00ebia de agricoltua, do sviluppo rur\u00e2, de foreste e de l'antincendio di b\u00f2schi.\nDa-o 1\u00ba de mazzo do 2011 l'ente montan l'\u00e9 st\u00e6to soppresso co-o transmu\u00e2 de deleghe in mat\u00ebia torna a-a Region e a-i communi interess\u00e6 into territ\u00f6io. A t\u00e2 prop\u00f2xito o Giuseppino Maschio (scindico de Borzonasca) o l'\u00e0 prop\u00f2sto inti primmi giorni do mazzo, pe mezo di \u00f2rgani de stampa, l'institu\u00e7ione de unna Union de communi ch'a raggruppe i communi za parte de l'ex ente montan."}
{"id": "28324", "revid": "9299", "url": "https://lij.wikipedia.org/wiki?curid=28324", "title": "Communit\u00e0 montana Valli Aveto, Graveglia e Sturla", "text": ""}
{"id": "28325", "revid": "9299", "url": "https://lij.wikipedia.org/wiki?curid=28325", "title": "L'interna\u00e7ion\u00e2le", "text": ""}
{"id": "28326", "revid": "12052", "url": "https://lij.wikipedia.org/wiki?curid=28326", "title": "Sta\u00e7i\u00f3n de Air\u00f6e", "text": "A sta\u00e7i\u00f3n de Air\u00f6e, (in brigasco \u0160tasiun d\u00eb Air\u00f6e in itali\u00e0n \"Stazione di Airole\", in fran\u00e7\u00e9ize \"Gare de Airole\") a l'\u00e8 inn-a sta\u00e7i\u00f3n ferovi\u00e0ria italiann-a a l'\u00e8 ina sta\u00e7i\u00f3n ferovi\u00e0ria c'a se treuva in sci\u00e2 linia Cuneo-Vintimiggia.\nAverta a part\u00ec dao 1970 con a neuva inaogora\u00e7i\u00f3n da tr\u00e0tta, a l'e ao servi\u00e7io do com\u00f9n de Air\u00f6e, presedentemente o pa\u00ecze o l'\u00e9a serv\u00eco da in \u00e0tro inpianto, ao conosci\u00f9o comme \"P.M. km 11+959\", poco distante da sta chi."}
{"id": "28327", "revid": "12052", "url": "https://lij.wikipedia.org/wiki?curid=28327", "title": "Sta\u00e7i\u00f3n de Air\u00f6e (1914)", "text": "A veggia sta\u00e7i\u00f3n de Air\u00f6e, in brigasco \u0160tasiun d\u00eb Air\u00f6e in itali\u00e0n \"Vecchia stazione di Airole\", in fran\u00e7\u00e9ize \"Ancienne Gare de Airole\") \u00f2ua conosci\u00f9a comme \"P.M. km 11+959\" a l'\u00e9a inn-a sta\u00e7i\u00f3n ferovi\u00e0ria italiann-a, ancheu p\u00f2sto de movimenta\u00e7i\u00f3n c'u se treuva in sci\u00e2 linia Cuneo-Vintimiggia.\nAverta a part\u00ec dao 1914 as\u00e8mme ao r\u00e8sto da tr\u00e0tta, a l'\u00e9a ao servi\u00e7io do com\u00f9n de Air\u00f6e, ancheuo pa\u00ecze o l'\u00e9a serv\u00eco da in \u00e0tro inpianto, a neuva sta\u00e7i\u00f3n de Air\u00f6e, poco distante da sta chi e averta into 1970, con a neuva inaogora\u00e7i\u00f3n da ferov\u00eca."}
{"id": "28328", "revid": "12552", "url": "https://lij.wikipedia.org/wiki?curid=28328", "title": "A greva di i pialinchi", "text": "A Greva di i pialinchi (in zeneise O sci\u00f2pero di braccianti) a l'\u00e9 unna canson politica oper\u00e4ia scrita in ligure bonifa\u00e7in da-o L\u00e9on Camugli in sc\u00ea l'\u00e4ia da canson \"R\u00e9giment de Sambre et Meuse\".\nIst\u00f6ia.\nA-i 28 de frev\u00e2 do 1911 i louanti da fabbrica loc\u00e2 de tappi i van in sci\u00f2pero pe \u00e7erc\u00e2 d'ottegn\u00ee un stipendio ci\u00f9 erto, e i protestan sotta \u00e0 ghia do \"Syndicat Mutualiste d'Ouvriers de Bonifacio,\" o primmo scindicato de l'isoa de Bonifa\u00e7io creou da-o Andr\u00e9 Serra l'anno primma, a-i 21 d'Agosto do 1910. 425 de questi i se raggruppan da-a \"funtana di Lung\u00f9n\" inta ciassa prin\u00e7ip\u00e2 de Bonifa\u00e7io. Into m\u00e6ximo giorno avv\u00ebgne a scrittua do testo da parte de un t\u00e2 L\u00e9on Camugli, do qu\u00e6 no se sa atro, e o vegni\u00e0 stampou e scompartio tra e fie di louanti pe f\u00e2li cant\u00e2 tutti assemme in sc\u00ea l'\u00e4ia de \"R\u00e9giment de Sambre et Meuse\". \nFinia a protesta a canson a vegni\u00e0 cant\u00e2 tutte e v\u00f2tte ch'o Scindicato o manifesti\u00e0 in Bonifa\u00e7io, e in sci\u00e2 fin a canson a vegni\u00e0 registr\u00e2 in giorni ci\u00f9 recenti da l'asso\u00e7ia\u00e7ion loc\u00e2 \"I Gargarozzi\".\nTesto origin\u00e2 in bonifa\u00e7in.\nO testo scrito inti manifesti de quella giorn\u00e2 o presenta unna grafia ch'a va apreuvo a-o franseise scicomme che pe tempi no gh'ea de regole in sci\u00e2 grafia do bonifa\u00e7in. Quande gh'\u00e9 st\u00e6to a introdu\u00e7ion de primme regole alantoa i l'an piggiou asc\u00ec a de\u00e7ixon de compo\u00f1e torna o testo origin\u00e2 inta grafia moderna."}
{"id": "28329", "revid": "12052", "url": "https://lij.wikipedia.org/wiki?curid=28329", "title": "Sta\u00e7i\u00f3n de Aoriveta", "text": "A sta\u00e7i\u00f3n de Aoriveta, in brigasco \u0160tasiun d\u00eb Auriveta in itali\u00e0n \"Stazione di Olivetta San Michele\", in fran\u00e7\u00e9ize \"Gare de Gare d'Olivetta-San-Michele\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Cuneo-Vintimiggia.\nAverta a part\u00ec dao 1928 con a neuva inaogora\u00e7i\u00f3n da tr\u00e0tta, a l'e ao servi\u00e7io do com\u00f9n de L'Aoriveta. L'\u00e8 l'urtima sta\u00e7i\u00f3n in terit\u00f6io itali\u00e0n, primma do t\u00f2cco de ferov\u00eea c'u se treuva in Fran\u00e7a.\nInpianti.\nIn sce d\u00f3i ci\u00e9n a l'\u00e8 st\u00e6ta restaor\u00e0 into 2004."}
{"id": "28330", "revid": "12052", "url": "https://lij.wikipedia.org/wiki?curid=28330", "title": "Sta\u00e7i\u00f3n de Limon", "text": "A sta\u00e7i\u00f3n de Limon, (in brigasco \u0160tasiun d\u00eb Limun in itali\u00e0n \"Stazione di Limone Piemonte\", in fran\u00e7\u00e9ize \"Gare de Limone\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Cuneo-Vintimiggia.\nAverta a part\u00ec dao 1891 a fonsi\u00f2na comme sta\u00e7i\u00f3n interna\u00e7ion\u00e2le, scicomme che a l'\u00e8 l'\u00f9rtima sta\u00e7i\u00f3n do primmo t\u00f2cco itali\u00e0n da ferov\u00eea rivando da Cuneo. Pre\u00e7endentemente a l'\u00e9a asc\u00ec dot\u00e2 de in destaccamento de Poli\u00e7ia de Frontiera, p\u00e9 o controllo dogan\u00e2le fra l'Italia e a Fran\u00e7a."}
{"id": "28331", "revid": "12052", "url": "https://lij.wikipedia.org/wiki?curid=28331", "title": "Sta\u00e7i\u00f3n de Vernante", "text": "A sta\u00e7i\u00f3n de Vernante, (in brigasco \u0160tasiun d\u00eb Vernante in itali\u00e0n \"Stazione di Vernante\", in fran\u00e7\u00e9ize \"Gare de Vernante\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Cuneo-Vintimiggia.\nAverta a part\u00ec dao 1889 a fonsi\u00f2na comme ferm\u00e2 ferovi\u00e0ria p\u00e9 o com\u00f9m de Vernante, in Provinsa de Cuneo.\nInpianti.\nSegondo a clasc\u00ecfica de RFI a sta\u00e7i\u00f3n de Vernante a l'\u00e8 ina ferm\u00e2 de categor\u00eea \"bronzo\"."}
{"id": "28332", "revid": "12052", "url": "https://lij.wikipedia.org/wiki?curid=28332", "title": "Sta\u00e7i\u00f3n de Robilante", "text": "A sta\u00e7i\u00f3n de Robilante, (in brigasco \u0160tasiun d\u00eb Robilante in itali\u00e0n \"Stazione di Robilante\", in fran\u00e7\u00e9ize \"Gare de Robilante\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Cuneo-Vintimiggia.\nAverta a part\u00ec dao 1887 a fonsi\u00f2na comme ferm\u00e2 ferovi\u00e0ria p\u00e9 o com\u00f9n de Robilante, in Provinsa de Cuneo.\nInpianti.\nSegondo a clasc\u00ecfica de RFI a sta\u00e7i\u00f3n de Robilante a l'\u00e8 ina ferm\u00e2 de categor\u00eea \"bronzo\"."}
{"id": "28333", "revid": "12052", "url": "https://lij.wikipedia.org/wiki?curid=28333", "title": "Sta\u00e7i\u00f3n de Roccavione", "text": "A sta\u00e7i\u00f3n de Roccavione, (in brigasco \u0160tasiun d\u00eb Roccavione in itali\u00e0n \"Stazione di Roccavione\", in fran\u00e7\u00e9ize \"Gare de Roccavione\") a l'\u00e8 inn-a sta\u00e7i\u00f3n ferovi\u00e0ria italiann-a inprezen\u00e7i\u00e2 c'a se treuva in sci\u00e2 linia Cuneo-Vintimiggia.\nAverta a part\u00ec dao 1887 a fonsi\u00f2na comme ferm\u00e2 ferovi\u00e0ria p\u00e9 o com\u00f9n de Roccavione, in Provinsa de Cuneo.\nInpianti.\nSegondo a clasc\u00ecfica de RFI a sta\u00e7i\u00f3n de Vernante a l'\u00e8 ina ferm\u00e2 de categor\u00eea \"bronzo\"."}
{"id": "28334", "revid": "12052", "url": "https://lij.wikipedia.org/wiki?curid=28334", "title": "Sta\u00e7i\u00f3n de Borgo San Dalmazzo", "text": "A sta\u00e7i\u00f3n de Borgo San Dalmazzo, (in brigasco \u0160tasiun d\u00eb Burgu San Darm\u00e0si in itali\u00e0n \"Stazione di Borgo San Dalmazzo\", in fran\u00e7\u00e9ize \"Gare de Borgo San Dalmazzo\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Cuneo-Vintimiggia.\nAverta a part\u00ec dao 1887 a fonsi\u00f2na comme sta\u00e7i\u00f3n ferovi\u00e0ria p\u00e9 o com\u00f9n de Borgo San Dalmazzo, in Provinsa de Cuneo.\nInpianti.\nSegondo a clasc\u00ecfica de RFI a sta\u00e7i\u00f3n de Vernante a l'\u00e8 ina ferm\u00e2 de categor\u00eea \"bronzo\"."}
{"id": "28335", "revid": "12052", "url": "https://lij.wikipedia.org/wiki?curid=28335", "title": "Sta\u00e7i\u00f3n de Cuneo", "text": "A sta\u00e7i\u00f3n de Cuneo, (in brigasco \u0160tasiun d\u00eb Cuni in itali\u00e0n \"Stazione di Cuneo\", in fran\u00e7\u00e9ize \"Gare de Coni\", dita asc\u00ec de \"Cuni altici\u00e0n\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Cuneo-Vintimiggia, ma asc\u00ec in sci\u00e2 Cuneo-Savigliano, Cuneo-Mondov\u00ec (\u00e7er\u00e2 au traffico into 2012), ci\u00f9 in sci\u00e2 Cuneo-Boves-Borgo San Dalmazzo (fin ao 1960).\nAverta a part\u00ec dao 1887 a fonsi\u00f2na comme sta\u00e7i\u00f3n ferovi\u00e0ria p\u00e9 o com\u00f9n de Cuneo, capoleugo da provinsa con o m\u00e6ximo nomme."}
{"id": "28336", "revid": "12052", "url": "https://lij.wikipedia.org/wiki?curid=28336", "title": "Valladda do Sturla", "text": "A valladda do Sturla a l'\u00e9 unna valladda da \u00c7itt\u00e6 metropolita\u00f1a de Zena.\nO territ\u00f6io da valladda o l'includde i do\u00ee commun de montagna de Borzonasca e Mezzanego, compreixi into Parco naturale regionale dell'Aveto. A valladda a confi\u00f1a in geografia a-o n\u00f2rd co-a valladda de l'Aveto, \u00e0 l'\u00f2vest co-a val Fonta\u00f1abo\u00f1a, a-o est co-a valladda do V\u00e2 (provinsa de Spezza) e a valladda do Taro (provinsa de Parma) e a-o sud co-a valladda do Gr\u00e6gia.\nGiografia fixica.\nSitu\u00e2 inte l'immediou entrot\u00e6ra de Ciavai, a l'\u00e9 travers\u00e2 pe de ci\u00f9 da-o rian do Sturla e a seu fl\u00f2ra a scangia \u00e0 segonda de l'ertice da valladda; e seu serve son pe-o ci\u00f9 form\u00e6 da erboi de nisseue e castagni e inte z\u00f6ne ci\u00f9 esposte a-o s\u00f4 da vigne e oivi asc\u00ec.\nInta z\u00f6na do passo do Bocco (956 m s.l.m.) s'attreuva pe de ci\u00f9 un bello p\u00f6 de f\u00f2 \u00f2 z\u00f6ne adibie a-o scheuve di beu e crave, pe tempi l'attivit\u00e6 princip\u00e2 di abitanti da valladda. Into commun de Borzonasca, \u00e0 1000 m s.l.m. p\u00f6cass\u00e6, l'ea st\u00e6to creou inti anni vinti do XX secolo do\u00ee invaxi artifi\u00e7i\u00e6 - o lago de Giacopia\u00f1e e o lago de Cian Sap\u00ebio - ancon utili a-o giorno d'ancheu pe soppe\u00ee a-a domanda ch'a l'accresce de energia elettrica e a-o r\u00f2llo de reserva idrica pe-a z\u00f6na do gorfo do Tigullio e, de v\u00f2tte, da capit\u00e2 zeneise asc\u00ec.\nAtro passo appenninico importante de sta valladda l'\u00e9 o passo da Forcella (875 m s.l.m.), ch'a l'unisce a-a valladda de l'Aveto (Rusagni e Santo Steva d'Aveto).\nIst\u00f6ia.\nA valladda \u00e0 avuo inti secoli unna importansa ci\u00e6a gra\u00e7ie a-a seu loca\u00e7ion giografica: strategico croxea commer\u00e7i\u00e2 de mer\u00e7e \u00e0 cavallo tra a c\u00f2sta tigulli\u00f1a, l'entrot\u00e6ra de Ciavai e a vall\u00e2 do Taro. \nScin de l'epoca longobarda inta z\u00f6na i gh'an travaggiou i monachi de l'Abba\u00e7ia de San Comban de Beubbio, o territ\u00f6io co-i ci\u00f9 terren ea inseio into grande feudo re\u00e2 e imp\u00ebi\u00e2 monastego.\nI do\u00ee \u00e7entri ci\u00f9 grendi, Borzonasca e Mezzanego, en devegnui ci\u00f9 avanti domini da famiggia nobili\u00e2 di Fieschi, conti de Lavagna e za padroin de atre valladde do levante zeneise.\nA famiggia flisca\u00f1a a l'\u00e0 erzuo into tempo do seu govern\u00e2 i ci\u00f9 ponti strategichi fortifica\u00e7ioin desp\u00e6ge e castelli, pe un contr\u00f2llo maggi\u00f4 de vie de comunica\u00e7ion tra a c\u00f2sta e o vixin entrot\u00e6ra ligure, scistemi difensivi che vegnian destruti ci\u00f9 avanti in parte da-e truppe da Repubrica de Zena into pass\u00e2 do XII e o XIII secolo. Zena a l'arriesci\u00e0 ci\u00f9 avanti \u00e0 assumme o contr\u00f2llo totale da valladda, ch'a l'ea compreisa inte l'amministra\u00e7ion drento a-o capitaneou de Ciavai sci\u00f1 a-o 1797, anno d'incomenso da domina\u00e7ion napole\u00f2nica co-a cheita de conseguensa da repubrica \u00e0 fav\u00f4 da successiva Repubblica Ligure into Primmo Imp\u00ebio franseise (1805).\nCo-o Regno d'Italia a valladda do Sturla a vegni\u00e0 inquaddr\u00e2 into I mandamento de Borzonasca, parte do \u00e7ircond\u00e4io de Ciavai, \u00e0 l'interno da provinsa de Zena.\nMonumenti e sciti d'interesse.\nUn di sciti princip\u00e6 de culto da valladda \u00e9 l'abba\u00e7ia de Borzon, co-i resti do monest\u00ea, sito\u00e6 inte l'om\u00f2nima localit\u00e6 \u00e0 trei chil\u00f2metri da-o \u00e7entro urban de Borzonasca. o monest\u00ea, do qu\u00e6 origine no l'en segue ancon a-o giorno d'ancheu, l'\u00e9 st\u00e6to un importante \u00e7entro religioso di monachi colombanien ch'i vegnivan da l'abba\u00e7ia de San Comban de Beubbio,into piaxentin, e i dominavan a z\u00f6na. inti secoli successivi a devegni\u00e0 propiet\u00e6 da famiggia di Fieschi de Lavagna i qu\u00e6 into 1184 gu\u00e4gnian l'ele\u00e7ion da m\u00e6xima \u00e0 abba\u00e7ia da l'ar\u00e7ivescoo de Zena o Ugo da V\u00f2lta.\nInfrastruttue e transp\u00f2rti.\nStradde e autostradde.\nA Sturla l'\u00e9 travers\u00e2 da-a stradda provins\u00e2 586 da valladda de l'Aveto a qu\u00e6 a liga Carasco con Rusagni. I caselli de l'autostradda de Chiavari (da-o n\u00f2rd) e Lavagna (da-o sud) in sce l'autostradda A12 en e sciortie conseggi\u00e6 per razzonze a destina\u00e7ion.\nStradde ferr\u00e6.\nA sta\u00e7ion de Ciavai l'\u00e9 a ferm\u00e2 da ferrovia ci\u00f9 d'arente in sci\u00e2 linia da ferrovia Zena-Pisa into tr\u00e6tto loc\u00e2 compreiso intra Zena e Spezza.\nVixin a-a sta\u00e7ione de Ciavai s'attreuva o scalo di autobus donde l'inandian e corse con regolarit\u00e6 pe razzonze a valladda."}
{"id": "28339", "revid": "12052", "url": "https://lij.wikipedia.org/wiki?curid=28339", "title": "\u0160tasiun d\u00eb Vievura", "text": "A \u0161tasiun d\u00eb Vievura, (\u00ebn lengua fransesa Gare de Vievola, en itali\u00e0n \"Stazione di Vievola\") la \u00e8 \u00fcna \u0161tasi\u00f9n feruvi\u00e0ria fransesa \u00ebn ra Feruv\u00eca Cuni - V\u00ebnt\u00ebmigl\u2019, che cul\u00ebga p\u00eb 'ra\u00a0Valada d\u2019 r\u00eb Roja ra frasiun de Vievura (cum\u00fcna de Tenda) \u00ebn ra pruvincia d'Nissa.\n\u0160t\u00f2ia.\n\u00dcverta dar 1900, la \u00e8 av\u00fca \u00ebn Italia anant ru s\u00ebt\u00e8mbr\u00eb 1947, dopu ru Trat\u00e0 d\u2019 paa\u017e, sci\u00fcr tr\u00f2s entra Vievura e Ra Piena, ra situasiun pulitica la \u00e8 av\u00fca mudific\u00e0a, cun ru tr\u00f2s \u00ebntaram\u00e9nt en Fransa."}
{"id": "28340", "revid": "9299", "url": "https://lij.wikipedia.org/wiki?curid=28340", "title": "Rusagni", "text": ""}
{"id": "28341", "revid": "12052", "url": "https://lij.wikipedia.org/wiki?curid=28341", "title": "\u0160tasiun d\u00eb Tenda", "text": "A \u0161tasiun d\u00eb Tenda, (\u00ebn lengua fransesa Gare de Tende, en itali\u00e0n \"Stazione di Tenda\") la \u00e8 \u00fcna \u0161tasi\u00f9n feruvi\u00e0ria fransesa \u00ebn ra Feruv\u00eca Cuni - V\u00ebnt\u00ebmigl\u2019, che cul\u00ebga p\u00eb 'ra\u00a0Valada d\u2019 r\u00eb Roja la cum\u00fcna de Tenda \u00ebn ra pruvincia d'Nissa.\n\u0160t\u00f2ia.\n\u00dcverta dar 1913, la \u00e8 av\u00fca \u00ebn Italia anant ru s\u00ebt\u00e8mbr\u00eb 1947, dopu ru Trat\u00e0 d\u2019 paa\u017e, sci\u00fcr tr\u00f2s entra Vievura e Ra Piena, ra situasiun pulitica la \u00e8 av\u00fca mudific\u00e0a, cun ru tr\u00f2s \u00ebntaram\u00e9nt en Fransa."}
{"id": "28342", "revid": "12052", "url": "https://lij.wikipedia.org/wiki?curid=28342", "title": "\u0160tasiun da Briga", "text": "A \u0161tasiun da Briga, (\u00ebn lengua fransesa Gare de La Brigue, en itali\u00e0n \"Stazione di Briga Marittima\") la \u00e8 \u00fcna \u0161tasi\u00f9n feruvi\u00e0ria fransesa \u00ebn ra Feruv\u00eca Cuni - V\u00ebnt\u00ebmigl\u2019, che cul\u00ebga p\u00eb 'ra\u00a0Valada d\u2019 r\u00eb Roja la cum\u00fcna d\u00eb Ra Briga \u00ebn ra pruvincia d'Nissa. La \u00e8 r'\u00fcnica \u0161tasi\u00f9n da T\u00e8ra Briga\u0161ca.\n\u0160t\u00f2ia.\n\u00dcverta dar 1915, la \u00e8 av\u00fca \u00ebn Italia anant ru s\u00ebt\u00e8mbr\u00eb 1947, dopu ru Trat\u00e0 d\u2019 paa\u017e, sci\u00fcr tr\u00f2s entra Vievura e Ra Piena, ra situasiun pulitica la \u00e8 av\u00fca mudific\u00e0a, cun ru tr\u00f2s \u00ebntaram\u00e9nt en Fransa."}
{"id": "28343", "revid": "12052", "url": "https://lij.wikipedia.org/wiki?curid=28343", "title": "\u0160tasiun d\u00eb San Darmasi", "text": "A \u0161tasiun da San Darm\u00e0si, (\u00ebn lengua fransesa Gare de Saint-Dalmas-de-Tende, \u00ebn itali\u00e0n \"Stazione di San Dalmazzo di Tenda\") la \u00e8 \u00fcna \u0161tasi\u00f9n feruvi\u00e0ria fransesa \u00ebn ra Feruv\u00eca Cuni - V\u00ebnt\u00ebmigl\u2019, che cul\u00ebga p\u00eb 'ra\u00a0Valada d\u2019 r\u00eb Roja ra frasiun de San Darmasi \u00ebn ra cum\u00fcna d\u00eb Tenda (pruvincia d'Nissa).\n\u0160t\u00f2ia.\n\u00dcverta dar 1915, la \u00e8 av\u00fca \u00ebn Italia anant ru s\u00ebt\u00e8mbr\u00eb 1947, dopu ru Trat\u00e0 d\u2019 paa\u017e, sci\u00fcr tr\u00f2s entra Vievura e Ra Piena, ra situasiun pulitica la \u00e8 av\u00fca mudific\u00e0a, cun ru tr\u00f2s \u00ebntaram\u00e9nt en Fransa."}
{"id": "28344", "revid": "12052", "url": "https://lij.wikipedia.org/wiki?curid=28344", "title": "\u0160tasiun d\u00eb Funtan e Savurg'", "text": "A \u0161tasiun d\u00eb Funtan e Savurg\u00eb\", \"(asc\u00ec \"d\u00eb\" \"Funtan e Savurg'\", \u00ebn genu\u00e9se \"Sta\u00e7i\u00f3n de Fontan e Savorgio\", a V\u00ebnt\u00ebmigl' \"Sta\u00e7iun de Funtan e Saurge\", \u00ebn lengua fransesa Gare de Fontan et Saorge, en itali\u00e0n \"Stazione di Fontano e Saorgio\") la \u00e8 \u00fcna \u0161tasi\u00f9n feruvi\u00e0ria fransesa \u00ebn ra Feruv\u00eca Cuni - V\u00ebnt\u00ebmigl\u2019, che cul\u00ebga p\u00eb 'ra\u00a0Valada d\u2019 r\u00eb Roja la cum\u00fcna du Funtan e ch\u2019 d\u00eb Savurg\u00eb (o Savurg') \u00ebn ra pruvincia d'Nissa.\n\u0160t\u00f2ia.\n\u00dcverta dar 1913, la \u00e8 av\u00fca \u00ebn Italia anant ru s\u00ebt\u00e8mbr\u00eb 1947, dopu ru Trat\u00e0 d\u2019 paa\u017e, sci\u00fcr tr\u00f2s entra Vievura e Ra Piena, ra situasiun pulitica la \u00e8 av\u00fca mudific\u00e0a, cun ru tr\u00f2s \u00ebntaram\u00e9nt en Fransa."}
{"id": "28345", "revid": "12052", "url": "https://lij.wikipedia.org/wiki?curid=28345", "title": "\u0160tasiun d\u00eb Bregl'", "text": "A \u0161tasiun d\u00eb Bregl' (asc\u00ec \"d\u00eb Bregl\u00eb\", \u00ebn genu\u00e9se \"Sta\u00e7i\u00f3n de Breggio\", \u00ebn lengua fransesa \"Gare de Breil-Sur-Roya\", en itali\u00e0n \"Stazione di Breglio\") la \u00e8 \u00fcna \u0161tasi\u00f9n feruvi\u00e0ria fransesa \u00ebn ra Feruv\u00eca Cuni - V\u00ebnt\u00ebmigl\u2019 e \u00ebn ra rama de linea entra Bregl' e Nissa, che cul\u00ebga p\u00eb 'ra\u00a0Valada d\u2019 r\u00eb Roja la cum\u00fcna du Bregl' (o Bregl\u00eb) \u00ebn ra pruvincia d'Nissa.\nLa \u00e8 av\u00fca \u00fcverta dar 1928, cun l'en-na\u00fcgurasi\u00f9n du tr\u00f2s \u00ebntra Nissa e Bregl' r' 10 utubr' e du tr\u00f2s \u00ebntra Cuni e V\u00ebnt\u00ebmigl' (26 utubr')."}
{"id": "28346", "revid": "12052", "url": "https://lij.wikipedia.org/wiki?curid=28346", "title": "\u0160tasiun da Pi\u00e9na", "text": "A \u0161tasiun da Piena, (\u00ebn lengua fransesa Gare de Pi\u00e8ne, \u00ebn itali\u00e0n \"Stazione di Piena\") la \u00e8 av\u00fca \u00fcna \u0161tasi\u00f9n feruvi\u00e0ria fransesa \u00ebn ra Feruv\u00eca Cuni - V\u00ebnt\u00ebmigl\u2019, che cul\u00ebga p\u00eb 'ra Valada d\u2019 r\u00eb Roja la frasiun da Pi\u00e9na Bassa ( cum\u00fcna d\u00eb Bregl') \u00ebn ra pruvincia d'Nissa.\n\u0160t\u00f2ia.\n\u00dcverta dar 1928, at\u00ecva anant ru 1944 la \u00e8 av\u00fca \u00ebn Italia prima d'ru s\u00ebt\u00e8mbr\u00eb 1947, dopu ru Trat\u00e0 d\u2019 paa\u017e, sci\u00fcr tr\u00f2s entra Vievura e Ra Piena, ra situasiun pulitica la \u00e8 av\u00fca mudific\u00e0a, cun ru tr\u00f2s \u00ebntaram\u00e9nt en Fransa. Bar\u00e0a \u00ebn ru 1944 cun u restu da trata (en-naug\u00fcr\u00e0a e \u00fcverta \u00ebn ru 1970) la \u00e8 l'\u00fcrtima \u0161tasiun fransesa, prima du tr\u00f2s itali\u00e0n."}
{"id": "28347", "revid": "12052", "url": "https://lij.wikipedia.org/wiki?curid=28347", "title": "Limicoli", "text": "Con sto n\u00f3mme se int\u00e9nde indic\u00e2 numer\u00f4ze sp\u00eace d'\u00f6xelli d'\u00e6goa \u00f2 m\u00eagio de ripa che apart\u00e9gnan a \u00f3rdini e fam\u00ecgge desp\u00e6ge anche pe dimensci\u00f3n, ma che \u00e0n in cum\u00f9n a m\u00e6xima n\u00ecccia ecol\u00f2gica: pe nutr\u00eese e nidific\u00e2 frequ\u00e9ntan anbienti palud\u00f4zi, z\u00f6ne d'\u00e6goa bassa, f\u00f3ndi de p\u00e2t\u00e0n, s\u00e9gge in \u00e6goa d\u00f4ce che in \u00e6goa s\u00e2, spi\u00e2ge, ma anche proei alag\u00e6, salinn-e, lagunn-e, sm\u00e9uggi. O n\u00f3mme limicoli o vegne da-o lat\u00ecn \"limus\", \"br\u00e0tta\"\".\" O n\u00f3mme o l'\u00e9 anc\u00f3n deuvi\u00f2u inta letiat\u00fba scent\u00ecfica.\nS\u00f3n limicoli i oxelli de famiggie \"Recurvirostridae\", \"Hematopodidae\", \"Burhinidae\",\u00a0\"Charadriidae\", \"Scolopacidae\", tutte drento de l'ordine \"Charadriiformi\"; ma no tutti i Charadriiformi \u00e9n di limicoli - prez\u00e9npio i \"Turnicidae\" (ch'\u00e9n oxelli terestri) o i \"Larida\"e. I \"Glareolidae\" \u00e9n inparent\u00e6 co-i laridae ma \u00e0n abitudine p\u00e6gie a quelle di Limicoli.\nSti \u00f6xelli conv\u00eevan pacificam\u00e9nte into m\u00e6ximo terit\u00f6io, \u00e7\u00e9rcan o \u00e7ibbo a seg\u00f3nda da l\u00f3nghessa de sanpe e a f\u00f3rma do becco, ch'o peu \u00ease l\u00f3ngo, c\u00f9rto, sot\u00ee dr\u00fbo, dr\u00eeto, c\u00f9rvo e a l\u00e6xina. Tanti \u00e8n migrato\u00ee che nid\u00ecfican inte tundre d'Eor\u00f6pa e \u00c0zia e sv\u00e8rnan l\u00f3ngo e c\u00f2ste de l'Atl\u00e0ntico e do Mediterr\u00e0nio Eorop\u00eao e Nord \u00c0frican.\nIn Italia s\u00f3n presenti ci\u00f9 de sciuscianta sp\u00eace, 'na trent\u00e9nn-a se p\u00eauan v\u00e9dde inta salinn-a de Comacchio."}
{"id": "28349", "revid": "1211", "url": "https://lij.wikipedia.org/wiki?curid=28349", "title": "Recurvirostridae", "text": "I \"Recurvirostridae\" (Bonaparte, 1854) \u00e9n ina fam\u00ecggia d'\u00f6xelli limicoli, inte l'\u00f3rdine \"Charadriiformes\", co-i generi \"Recurvirostra\", \"Himantopus\" e \"Cladorhynchus.\" D\u00f4e\u00a0sp\u00eace s'atreuvan in Eor\u00f6pa: \"Recurvirostra avosetta\" e \"Himantopus himantopus\"\n\"Moneghinn-a\" (\"Recurvirostra avosetta)\".\nA Moneghinn-a (\"Recurvirostra avosetta\" (Linnaeus, 1758): in itali\u00e0n Avocetta) o l'\u00e9 l'\u00f9nico di Limicoli co-e sanpe parm\u00e6. A l'\u00e9 l\u00f3nga 47 c\u00ectti, co-e g\u00e0nbe l\u00f3nghe\u00a0gr\u00eexo-celestin. Masccio e femina \u00e0n a m\u00e6xima livrea de c\u00f4 gianco e neigro, inconfodibile pe-o sot\u00ee e l\u00f3ngo becco a l\u00e6xina ch'a m\u00e9scia co-o tipico movimento laterale d'\u00f2scila\u00e7i\u00f3n da sin\u00ecstra a d\u00e9stra e vicev\u00e8rsa a f\u00ee d'\u00e6goa pe nutr\u00ecse. \n\u00d3xello migrat\u00f4 o l'ar\u00ecva in Primav\u00e8ia, o predil\u00ecgge z\u00f6ne \u00f9mide, \u00c0to Adri\u00e0tico, Pal\u00f9ddi Toscann-e, Valli da pesca, G\u00f3rfo de C\u00e0liari, laghi Poli\u00e9ixi, Sic\u00eclia.\nO\u00a0nid\u00ecfica a N\u00f2rd\u00a0in c\u00f2ste fang\u00f4ze; a f\u00e2 o n\u00eeo in t\u00e6ra, 3-4 \u00eauve c\u00f4v\u00e6 da t\u00f9tti do\u00ee\u00a0pe 22-23 gi\u00f3rni. I pol\u00ecn nid\u00eef\u00fbghi x\u00eauan d\u00f2ppo in m\u00e9ize.\n\"G\u00e0nbe l\u00f3nghe\" \u00f2 \"Sigh\u00e9ugna\" (\"Himantopus himantopus\").\n\"G\u00e0nbe l\u00f3nghe\" \u00f2 \"Sigh\u00e9ugna\" \"(Himantopus himantopus\" (Linnaeus, 1758); in itali\u00e0n \"Cavaliere d'Italia\") o l'\u00e9 'n \u00f6xello men\u00fbo l\u00f3ngo 40 c\u00ectti, de c\u00f4 gi\u00e0nco co-o d\u00f2rso, e \u00e2e e o becco n\u00e9igri; e ganbe l\u00f3nghiscime de c\u00f4 r\u00eauza; o peu av\u00e9i o cop\u00f9sso n\u00e9igro (livrea nu\u00e7i\u00e2le), a femina a l'\u00e9 mar\u00f2n. O becco o l'\u00e9 dr\u00eeto sot\u00ee.\nIn Italia o nid\u00ecfica in Delta Po, Orbetello, Sard\u00e9gna, Parco do Mincio, F\u00f4xe Iz\u00f3nso, in Meridi\u00f3n inti laghi de Lesina e Varano, Salinn-a Marg\u00e0ita de Savoia, Sicilia."}
{"id": "28350", "revid": "12052", "url": "https://lij.wikipedia.org/wiki?curid=28350", "title": "Sta\u00e7i\u00f3n de Sale Langhe", "text": "A sta\u00e7i\u00f3n de Sale Langhe, (in italian \"Stazione di Sale delle Langhe\") l'\u00e8 ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1874, a l'e ao servi\u00e7io do com\u00f9n piemontese de Sale delle Langhe, inta provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Sale Langhe a l'\u00e8 ina ferm\u00e2 de categor\u00eea \"bronzo\"."}
{"id": "28351", "revid": "12052", "url": "https://lij.wikipedia.org/wiki?curid=28351", "title": "Sta\u00e7i\u00f3n de Saliceto", "text": "A sta\u00e7i\u00f3n de Saliceto, (in italian \"Stazione di Saliceto\") a l'\u00e8 ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1874, a l'e ao servi\u00e7io do com\u00f9n piemontese de Saliceto, in provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Vernante a l'\u00e8 ina ferm\u00e2 de categor\u00eea \"bronzo\"."}
{"id": "28352", "revid": "12052", "url": "https://lij.wikipedia.org/wiki?curid=28352", "title": "Sta\u00e7i\u00f3n de Ceng\u00eb", "text": "A sta\u00e7i\u00f3n de Ceng\u00eb, (\u00f2 \"sta\u00e7i\u00f3n de \u00c7engio\", in italian \"Stazione di Cengio\") a l'\u00e8 ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1874, a l'e ao servi\u00e7io do com\u00f9n de Ceng\u00eb, in Provinsa de Sann-a, a l'\u00e8 a primma sta\u00e7i\u00f3n ligure riv\u00e0ndo da Turin.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Ceng\u00eb a l'\u00e8 ina ferm\u00e2 de categor\u00eea \"bronzo\"."}
{"id": "28353", "revid": "12052", "url": "https://lij.wikipedia.org/wiki?curid=28353", "title": "Sta\u00e7i\u00f3n de Cosceria", "text": "A sta\u00e7i\u00f3n de Cosceria, (in italian Stazione di Cosseria) a l'\u00e8 st\u00e6ta ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1951, \u00e7\u00e9r\u00e2 into 2003, a l'\u00e9a ao servi\u00e7io do com\u00f9n de Cosceria, in provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Cosceria a l'\u00e8 ina ferm\u00e2 de categor\u00eea \"bronzo\"."}
{"id": "28354", "revid": "12052", "url": "https://lij.wikipedia.org/wiki?curid=28354", "title": "Sta\u00e7i\u00f3n de San Gioxeppe de C\u00e2iro", "text": "A sta\u00e7i\u00f3n de San Gioxeppe de C\u00e2iro, (in italian \"Stazione di San Giuseppe di Cairo\") l'\u00e8 ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, rac\u00f2rdo fra a tr\u00e0tta via L'At\u00e8 e via Ferrania, ma asc\u00ec in sci\u00e2 Ferov\u00eea Lisciandria-San Gioxeppe de C\u00e2iro.\nL'inpianto o l'\u00e8 st\u00e6to averto a part\u00ec dao 1874 e o l'e ao servi\u00e7io da fra\u00e7i\u00f3n de San Gioxeppe, into com\u00f9n de C\u00e2iro, in provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de San Gioxeppe de C\u00e2iro a l'\u00e8 ina sta\u00e7ion de categor\u00eea \"bronzo\"."}
{"id": "28355", "revid": "12052", "url": "https://lij.wikipedia.org/wiki?curid=28355", "title": "Sta\u00e7i\u00f3n de Bragno", "text": "A sta\u00e7i\u00f3n de Bragno, (in italian \"Stazione di Bragno\"), a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 2000, a l'e ao servi\u00e7io do com\u00f9n de C\u00e2iro, p\u00e9 a fra\u00e7i\u00f3n de Bragno, inta Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Bragno a l'\u00e8 inn-a ferm\u00e2 de categor\u00eea \"bronzo\"."}
{"id": "28356", "revid": "12052", "url": "https://lij.wikipedia.org/wiki?curid=28356", "title": "Sta\u00e7i\u00f3n de Ferrania", "text": "A sta\u00e7i\u00f3n de Ferrania, (in italian \"Stazione di Ferrania\"), al'\u00e8 ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1874, a l'e ao servi\u00e7io do com\u00f9n de C\u00e2iro, p\u00e9 a fra\u00e7i\u00f3n de Ferrania, in Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n Ferrania de C\u00e2iro a l'\u00e8 inn-a ferm\u00e2 de categor\u00eea \"bronzo\"."}
{"id": "28357", "revid": "12052", "url": "https://lij.wikipedia.org/wiki?curid=28357", "title": "Sta\u00e7i\u00f3n de Santo\u00e2io", "text": "A sta\u00e7i\u00f3n de Santo\u00e2io, (o asc\u00ec de \"Sann-a Santo\u00e2io\", in arbenganese \"Stasi\u00f9n de Santu\u00e0iu\", in italian \"Stazione di Santuario\") a l'\u00e8 ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1874, a l'e ao servi\u00e7io do com\u00f9n de Sann-a inta localit\u00e6 de Santo\u00e2io.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Santo\u00e2io a l'\u00e8 ina sta\u00e7ion de categor\u00eea \"bronzo\"."}
{"id": "28358", "revid": "12052", "url": "https://lij.wikipedia.org/wiki?curid=28358", "title": "Sta\u00e7i\u00f3n de Sann-a", "text": "A sta\u00e7i\u00f3n de Sann-a, (inte parl\u00e6 liguri centro ocident\u00e2li \"Stasi\u00f9n de Sav\u00f9na\", in italian \"Stazione di Savona\" ) a l'\u00e8 'na sta\u00e7i\u00f3n ferovi\u00e0ria italiann-a c'a se treuva ao termine da linia Turin-Sann-a, ma asc\u00ec in sci\u00e2 Ferov\u00eea Zena-Vintimiggia.\nL'inpianto d'ancheu o l'\u00e8 st\u00e6to averto a part\u00ec dao 1977, in sostito\u00e7i\u00f3n de quella de Sann-a Letinbro, a l'e ao servi\u00e7io do com\u00f9n de Sann-a, capoleugo da Provinsa con o m\u00e6ximo nomme.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de San Gioxeppe de C\u00e2iro a l'\u00e8 ina sta\u00e7ion de categor\u00eea \"d'\u00f2u\"."}
{"id": "28360", "revid": "12052", "url": "https://lij.wikipedia.org/wiki?curid=28360", "title": "Sta\u00e7i\u00f3n de L'At\u00e8", "text": "A sta\u00e7i\u00f3n de L'At\u00e8, (in arbengan\u00e9ize \"Stasi\u00f9n d'At\u00e2\", in italian \"Stazione di Altare\") a l'\u00e8 ina sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1923, contestoalmente a l'avert\u00f9a do neuvo v\u00e0lico, l'inpi\u00e0nto o l'e ao servi\u00e7io do com\u00f9n de L'At\u00e8.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de L'At\u00e8 a l'\u00e8 inn-a sta\u00e7ion de categor\u00eea \"bronzo\"."}
{"id": "28362", "revid": "12052", "url": "https://lij.wikipedia.org/wiki?curid=28362", "title": "Sta\u00e7i\u00f3n de Masccio", "text": "A sta\u00e7i\u00f3n de Masccio, (in italian \"Stazione di Maschio\") a l'\u00e8 st\u00e6ta inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a. L'inpianto o l'\u00e9a st\u00e6to averto a part\u00ec dao 1954, contestoalmente a l'avert\u00f9a da tratta via L'At\u00e8 a l'\u00e9a ao servi\u00e7io fin ao 2009 do com\u00f9n de Sann-a, inta localit\u00e6 de Masccio, quande a l'\u00e8 st\u00e6ta \u00e7er\u00e2."}
{"id": "28371", "revid": "12552", "url": "https://lij.wikipedia.org/wiki?curid=28371", "title": "C\u00eave de San Martin (\u00c8rli)", "text": "A C\u00eave de San Martin a l'\u00e8 in ant\u00ecga g\u00eaxa edific\u00e2 in st\u00ecle rumanicu ch'a se tr\u00f6va inta frasi\u00f9n P\u00f6zzu d'\u00c8rli, cum\u00fcna de l'entrut\u00e8ra arbenganese in Pruvinsa de Savuna, sutta l'aministrasi\u00f9n da Diocexi de Arbenga e Imp\u00e9(r)ia.\nDescrisi\u00f9n.\nA C\u00eave de San Martin au P\u00f6zzu a se(r)\u00e9a st\u00e2 edific\u00e2 fra u X e u XI seculu, segundu ina ci\u00e0nta proto-rumanica. Difatti l'edifissiu u prez\u00e9nta ina str\u00fct\u00fc(r)a tipicam\u00e9nte baxilic\u00e2le, cun l'abscide u(r)ient\u00e0u a lev\u00e0nte, cumme a l'\u00e9(r)a cunsuet\u00fcdine inte g\u00eaxe ci\u00fc ant\u00eeghe. \nNunustante e dimensci\u00f9n picenine sta li cumunque a prezent\u00e0va antigam\u00e9nte b\u00e9n tr\u00e9i ingr\u00e8sci, u pr\u00ecmmu ch\u00e9llu prinsip\u00e2le, anc\u00f9 vix\u00ecbile e duve(r)\u00e0u anc\u00f6i, u seg\u00f9ndu e u tersu prez\u00e9nti in sci\u00e2 m\u00fc(r)agna gi(r)\u00e2 a meridi\u00f9n, ch'i servivan prubabilmente p\u00e9 diferensi\u00e2 l'entr\u00e2 de d\u00f2nne da ch\u00e9lla di \u00f2mmi; de d\u00f9e entr\u00e0e de fi\u00e0ncu anc\u00f6i a ne r\u00e8sta vix\u00ecbile sulam\u00e9nte \u00fcna, m\u00e9ntre l'\u00e2tra p\u00f2rta a l'\u00e8 scumpa(r)\u00eca cu-i sucesc\u00ecvi rangiam\u00e9nti du cumplessu architet\u00f2nicu.\nSt\u00f2(r)ia.\nE primme testimunianse.\nA g\u00eaxa a l'\u00e8 \u00fcna de ci\u00fc ant\u00ecghe prez\u00e9nti inta val\u00e0 du N\u00e9va, prubabilm\u00e9nte au prensippiu da s\u00f2 sto(r)ia a l'\u00e9(r)a in puntu de rist\u00f2(r)u p\u00e9 i pelegr\u00ecn de passaggiu versu u Piemunte, vista a pusisi\u00f9n privilegi\u00e2 versu U Praettu e versu I Berri\u00f6i (\u00e0tre frasi\u00f9i de \u00c8rli da dunde p\u00f2i se p\u00f2 ci\u00fc fasilm\u00e9nte z\u00f9nze versu C\u00eex\u00f6a e Garesce), fra sti li i se p\u00f2nan asc\u00ec mensciun\u00e0 i muneghi da cert\u00f9sa de Valcasottu, ch'i l'axean prubabilm\u00e9nte u cumpitu de and\u00e0 a evangeliz\u00e2 l'\u00e0ta val\u00e0 du Neva. Stu(r)icam\u00e9nte a c\u00eave a l'\u00e8 st\u00e2 culeg\u00e2 cun a paruchi\u00e0le da vix\u00ecna Castreveiju, daa quale e dipend\u00e9an asc\u00ec e udierne parocchie de S\u00fccca(r)\u00e8, Ves\u00e9rxe e C\u00eex\u00f6a de Garesce, scicumme che a l'epuca stu l\u00ec u l'\u00e9(r)a u pa\u00ecse de lungu ci\u00fc impurtante, ch'u dax\u00e9a u numme aa val\u00e0 (\"Vallis Cohedani\").\nDaa f\u00ecn du Mediuevu au XVII seculu.\nInti seculi ch'i v\u00e9gnan a cum\u00fcnit\u00e0i du pa\u00ecse a cuntinua a interes\u00e2se aa paruchi\u00e0le, tantu che intu 1467 u scindicu Adriano Beffa u fa gi\u00fcst\u00e0 u sagr\u00e0u da c\u00eave, cun p\u00f2i a scistemasi\u00f9n du t\u00e9itu a \u00f2pe(r)a de Enrico Gastaldi e l'acquistu de n\u00f6ve camp\u00e0ne intu 1484.\nZ\u00e0 carche \u00e0nnu in der\u00ea u l'\u00e9(r)a st\u00e0u fiss\u00e0u u pagam\u00e9ntu de 18 s\u00f4di (prubabilmente l\u00ecre o fiur\u00ecn zenexi, duve(r)\u00e0i intu Marches\u00e0u de S\u00fccca(r)\u00ea) p\u00e9 pag\u00e0 chi u st\u00e0va tavaij\u00e0ndu aa restr\u00fctt\u00fc(r)asi\u00f9n de l'edifissiu. Cuntempuraneam\u00e9nte (aturnu au 1471) u terit\u00f4(r)iu d'\u00c8rli u p\u00e0ssa intu quart\u00ea diuces\u00e0n de S\u00fccca(r)\u00ea fax\u00e9nte parte da Diocexi de Arbenga, ch'u l'andax\u00e9a a cruv\u00ec i pa\u00ecxi chi i fax\u00e9an p\u00e0rte da duminasi\u00f9n di \"Du Carettu\" inte chellu t\u00e9mpu.\nDa l\u00ec a p\u00f2cu i cumense(r)\u00e0n i trav\u00e0iji p\u00e9 a custrusi\u00f9n da n\u00f6va parocchia de \u00c8rli, dedic\u00e2 a Santa Cata(r)\u00ecna, int'ina culucasi\u00f9n ci\u00fc sentr\u00e2le, a c\u00eave a vegne ducca duve(r)\u00e0 anc\u00f9 fin au 1583, quande u v\u00e9scu Luca Fieschi u v\u00e0 a trasfe(r)\u00ec i sacram\u00e9nti aa g\u00eaxa n\u00f6va.\nNunustante a f\u00ecn du t\u00ectulu de paruchi\u00e0le l'edif\u00ecssiu u nu v\u00e9n abandun\u00e0u, ma z\u00e0 a part\u00ec dau 1585 stu l\u00ec u g'ax\u00e9a z\u00e0 bez\u00f6gnu de \u00f2pe(r)e de scistemasi\u00f9n prinsipalm\u00e9nte aa parte davanti e de camp\u00e0ne, vistu che u f\u00ec p\u00e9 sun\u00e0le a pend\u00e9a diretamente de frunte a l'\u00e2t\u00e2 e asc\u00ec au semit\u00e9(r)iu, vistu chi l'\u00e9(r)an prez\u00e9nti anc\u00f9 de sepult\u00fce inta cr\u00ecpta. \nZ\u00e0 mensciun\u00e2 intu rap\u00f2rtu du v\u00e9scu Luca Fieschi du 1602 a m\u00fc(r)\u00e0gna de cuntenim\u00e9ntu c'ha funsiv\u00e0va cumme delimitasi\u00f9n du v\u00e9iju campus\u00e0ntu. I trav\u00e0iji i vegnan cusc\u00ec cumpi\u00fci propiu fra u 1585 e u 1606, quande l'internu u vegne cumpletam\u00e9nte ritintegi\u00e0u, andandu asc\u00ec a cru\u00ec i afreschi u(r)igin\u00e0(r)i prubabilm\u00e9nte da seg\u00f9nda met\u00e0i du XV s\u00e9culu, a \u00f2pe(r)a du cusc\u00ec d\u00ectu \"m\u00e9stru d'\u00c8rli\", rintraci\u00e0bile inta fig\u00fc(r)a de Segurano Cigna, z\u00e0 at\u00eevu m\u00f2ddu cumpatibile a C\u00eex\u00f6a e a Garesce intu stessu pe(r)iudu, ma gh'\u00e8 da d\u00ec che u s\u00f2 impegnu inta c\u00eave u l'\u00e8 anc\u00f9a anc\u00f6i dibat\u00fcu.\nA parte u l'\u00e8 st\u00e0u custru\u00ecu u campan\u00ecn che veghemmmu anc\u00f6i, fra u 16 de z\u00fcgnu e u 3 de l\u00fciju du 1610, aduss\u00e0u aa strut\u00fc(r)a u(r)igin\u00e0(r)ia, ch'u l'ha pi\u00e0u u p\u00f2stu de ch\u00e9llu presed\u00e9nte, ci\u00fc picen\u00ecn e da cunfurmasi\u00f9n a v\u00eala.\nL'\u00fcrtima de sepult\u00fce inta g\u00eaxa a l'\u00e8 da rintraci\u00e2 intu 1628, d\u00e0tta aa qu\u00e0le se f\u00e0 rizal\u00ec a fin de \u00f2pe(r)e p\u00e9 gi\u00fcst\u00e2 u vixin campusantu. Quattru agni primma u l'\u00e9(r)a st\u00e0 curez\u00fca asc\u00ec a pusisi\u00f9n du c\u00f2(r)u fin a chel'\u00e0nnu prezente a lev\u00e0nte. \n\u00c2tru elementu de rili\u00e9vu u l'\u00e8 u smantellam\u00e9ntu du segundu \u00e2t\u00e2 dedic\u00e0u aa Mad\u00f2nna, caci\u00e0u z\u00fc p\u00e9 adegu\u00e2se ai n\u00f6vi urdini da Di\u00f2cexi, impart\u00eci s\u00e9mpre intu 1602, ma esegu\u00eci seg\u00fc(r)am\u00e9nte d\u00f2ppu u 1606, vistu che stu li u cumpa(r)\u00ecsce anc\u00f9 inte l'invent\u00e0(r)iu da par\u00f2cchia dat\u00e0u ai 3 de frev\u00e2 de l'\u00e0nnu 1606.\nInti tempi muderni.\nDuve(r)\u00e0 ininterutam\u00e9nte cu-a funsi\u00f9n de capeletta f\u00fcne(r)\u00e0ia fra 1583 e u 1929 a c\u00e0zze in aband\u00f9n cun a custrusi\u00f9n du n\u00f6vu campusantu inta z\u00f2na di Ma(r)\u00e9nghi, cun dimensci\u00f9n ci\u00fc ad\u00e0tte aa grandessa da cum\u00fcna. D\u00fcante l'abandun duv\u00fcu p\u00fce aa segunda gu\u00e8ra mundi\u00e0le a v\u00e9n p\u00f2i restaur\u00e2 ci\u00fc v\u00f4te intu d\u00f2ppu gu\u00e8ra, ma sti trav\u00e0iji chi i prez\u00e9ntan de imperfesi\u00f9n prinsipalmente perch\u00e9 i nu sci\u00f2rten a tampun\u00e0 u prubl\u00e9ma da m\u00fcffa e de l'umidit\u00e0i inti ambi\u00e9nti int\u00e8rni.\nIntu 1951 vegnan p\u00f2i efetu\u00e0i i trav\u00e0iji au t\u00e9itu, grassie ai agi\u00fctti ecunomici finansi\u00e0i a seguitu de l'aluvi\u00f9n ch'a l'ax\u00e9a danegi\u00e0u a z\u00f2na, stu chi u vegne repa(r)\u00e0u e purt\u00e0u turna aa strut\u00fc(r)a u(r)igin\u00e0ia a capri\u00e0e. Cusc\u00ec l'edifissiu u vegne bened\u00ecu in via ufisi\u00e0le intu nuv\u00e9mbre 1956.\nD\u00f2ppu sti fatti chi ven messu turna in s\u00e8stu u campan\u00ecn assemme au rinuvamentu de p\u00f2rte e di barc\u00f9i, vegne p\u00f2i d\u00e0u u gi\u00e0ncu a l'internu preserv\u00e0ndu e pit\u00fce. U pavim\u00e9ntu u ven p\u00f2i gi\u00fcst\u00e0u, cun e n\u00f6ve ciap\u00e9lle in pr\u00e9a da Ma(r)\u00ecna de Fin\u00e2. I \u00fcrtimi rifasimenti i sun st\u00e0i attu\u00e0i intu 1988.\nE pit\u00fc(r)e inte m\u00fc(r)agne.\nA v\u00e9(r)a perla artistica de sta g\u00eaxa l\u00ec e s\u00f9n e pit\u00fc(r)e a fr\u00e9scu, cumme z\u00e0 d\u00eccciu a ope(r)a prubabilm\u00e9nte de Segurano Cigna, z\u00e0 at\u00ecvu fra a Lig\u00fcia e u Piemunte, u l'\u00e8 pe(r)\u00f2 resentem\u00e9nte da vegghe che p\u00e9 a s\u00f2 cunfurmasi\u00f9n i dipinti i pu\u00e9an \u00easse ope(r)a de diferenti m\u00e9stranse, prubabilmente sleg\u00e0e dau presedente.\nE pit\u00fce e sun t\u00fctte culuc\u00e0e inta m\u00fcagna de l\u00e9rca inte 'na f\u00e0scia tipicamente gianca e r\u00f9ssa, dunde se p\u00f2nan mensciun\u00e0 e vegghe 'na s\u00e9(r)ie de santi, che elenc\u00e0i daa l\u00e9rca v\u00e8rsu aa dr\u00ecccia i sun San St\u00eava, segu\u00ecu da in pul\u00ectticu che u ne mustra Sant'Ant\u00f4niu, a Mad\u00f2nna cu-u Bamb\u00ecn, Santa Cata(r)\u00ecna, Santa L\u00fcs\u00eca: cun sta chi a termina a cunfurmasi\u00f9n sentr\u00e2le. Nu mancan p\u00f2i, inte dui riquaddri dist\u00ecnti San Mich\u00ea e in \u00fcrtimu fram\u00e9ntu d'afr\u00e9scu nu b\u00e9n rintraci\u00e0u, vista asc\u00ec ina m\u00e0n difer\u00e9nte inta pit\u00fca, f\u00f2scia San Tum\u00e2su.\nD\u00f2ppu stu chi a se tr\u00f6va 'n'\u00e2tra s\u00e9(r)ie de s\u00e0nti, dui de sti chi s\u00e9nsa ina prec\u00ecza descrisi\u00f9n au de s\u00f9tta da f\u00e0scia, ch'a cumprende turna 'na rapresentasi\u00f9n de Santa Cata(r)\u00ecna de Lisci\u00e0ndria, de Sant'Ant\u00f4niu e de San Pantal\u00e9u, ricunusci\u00fcu cumme ina mestransa difer\u00e9nte dau primmu pulitticu. \nNu manca p\u00f2i a fig\u00fca, tantu ci\u00fc \u00e2ta de \u00e2tre dedic\u00e2 a San Crist\u00f2ffa, ch'u l'esaud\u00ecsce a pregh\u00ea(r)a du viagiat\u00f9, du quale a resta a parte inferiure, segu\u00eca da \u00e0tre d\u00f9i (de dimensci\u00f9n pa\u00e9ggie a chelle inisi\u00e0li) a primma dedic\u00e2 a San Mart\u00ecn (prutet\u00f9 da frasi\u00f9n de P\u00f6zzu) e a segunda rafig\u00fc(r)ante u mart\u00ec(r)iu de San Basti\u00e0n, invuc\u00e0u a prutesi\u00f9n daa ma(r)ut\u00eca da p\u00e8ste, che u se tr\u00f6va in vixin\u00e0nsa de l'\u00e2t\u00e2.\nAtivit\u00e0i.\nA z\u00f2na da c\u00eave a l'\u00e8 percusa da ina r\u00e9a de sent\u00e9 che ant\u00ecgamente i l'\u00e9an u sulu culegamentu fra e frasi\u00f9n du Pra\u00e9ttu e ch\u00e9lle da C\u00f2sta e du P\u00f6zzu. Da l\u00ec u se p\u00f2 asc\u00ec zunze versu I Berri\u00f6i e a V\u00eca da S\u00e2, anc\u00f6i valuriz\u00e2 grassie a l'\u00f2pe(r)a da pro loco luc\u00e0le ch'a urganizza di percursci insci veiji traci\u00e0i, cun asc\u00ec e v\u00ecxite ai b\u00e9n st\u00f2(r)ici da cum\u00fcna."}
{"id": "28372", "revid": "12052", "url": "https://lij.wikipedia.org/wiki?curid=28372", "title": "Sta\u00e7i\u00f3n de Lesegno", "text": "A sta\u00e7i\u00f3n de Lesegno, (in italian Stazione di Lesegno) a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1933, in sostito\u00e7i\u00f3n de quella de Lesegno Tann\u00f4u, a l'e ao servi\u00e7io do com\u00f9n de Lesegno, e asc\u00ec de quello de San Mich\u00ea de Mondov\u00ec, p\u00e9 a fra\u00e7i\u00f3n de Gatta, t\u00f9tti d\u00f9i in Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Lesegno a l'\u00e8 ina sta\u00e7ion de categor\u00eea \"bronzo\"."}
{"id": "28373", "revid": "12052", "url": "https://lij.wikipedia.org/wiki?curid=28373", "title": "Sta\u00e7i\u00f3n de Vicoforte-San Mich\u00ea", "text": "A sta\u00e7i\u00f3n de Vicoforte San Mich\u00ea, (in italian Stazione di Vicoforte-San Michele) a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1933, a l'e ao servi\u00e7io di com\u00f9ni de Vicoforte e de San Mich\u00ea de Mondov\u00ec.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Vicoforte San Mich\u00ea a l'\u00e8 ina sta\u00e7ion de categor\u00eea \"bronzo\"."}
{"id": "28382", "revid": "12052", "url": "https://lij.wikipedia.org/wiki?curid=28382", "title": "Monte San Biagio", "text": "Monte San Biagio o l'\u00e8 'n com\u00fbne inta Provinsa de Latinn-a."}
{"id": "28383", "revid": "7530", "url": "https://lij.wikipedia.org/wiki?curid=28383", "title": "Confeugo 2019", "text": ""}
{"id": "28385", "revid": "12052", "url": "https://lij.wikipedia.org/wiki?curid=28385", "title": "Sta\u00e7i\u00f3n de Mondov\u00ec", "text": "A sta\u00e7i\u00f3n de Mondov\u00ec, (in orme\u00e2sco \"\u0160tasi\u00f9n d'Mundu\u00ec\", in italian \"Stazione di Mondov\u00ec\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1933, a l'e ao servi\u00e7io do com\u00f9n de Mondov\u00ec, in Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Mondov\u00ec a l'\u00e8 ina sta\u00e7ion de categor\u00eea \"arg\u00e9nto\"."}
{"id": "28386", "revid": "12052", "url": "https://lij.wikipedia.org/wiki?curid=28386", "title": "Inno da Rep\u00f9brica Social\u00ecsta Sovi\u00e9tica Az\u00eara", "text": "L'\u00ccnno de st\u00e2to da RSS Az\u00eara o l'\u00eaa l'\u00ecnno da regi\u00f3n da Rep\u00f9brica Social\u00ecsta Sovi\u00e9tica de l'Azerbaijan, p\u00e0rte a l'\u00e9poca de l'Uni\u00f3n Sovi\u00e9tica. Cre\u00f2u into 1944, o l'\u00e8 st\u00e6to d\u00eauvi\u00f2u da-o 1945 a-o 1992.\nSt\u00f6ia.\nInto 1930, d\u00eaxe \u00e0nni d\u00f2ppo a crea\u00e7i\u00f3n da Rep\u00f9brica Social\u00ecsta (m\u00e9ntre a l'\u00e8 p\u00e0rte da RSFS Transcaucas\u00ecca), o conpoxit\u00f4 az\u00earo Uzeyir Hajibeyov o scr\u00eevi\u00e2 o t\u00e8sto e conponi\u00e2 a m\u00fbxica pe-o n\u00eauvo \u00ecnno. Hajibeyov sai\u00e2 \u00e0nche o diret\u00f4 d'\u00f2rch\u00e8stra a-a \"premi\u00e8re\" a Baku do 28 arv\u00ee 1930 ma, a \u00f2gni m\u00f2ddo, s\u00f2n p\u00f6che e informa\u00e7io\u00een a n\u00f2stra dispoxi\u00e7i\u00f3n in sce l'ado\u00e7i\u00f3n de qu\u00e9sto \u00ecnno c\u00f3mme \u00ecnno de St\u00e2to.\nO za menson\u00f2u conpoxit\u00f4 de l'\u00ecnno, o Hajibeyov, o sai\u00e2 qu\u00e9llo ch'o scrivi\u00e2 l'ato\u00e2le \u00ecnno de l'Azerbaijan asc\u00ec. Suleyman Rustam, Samad Vurgun e Huseyn Arif scrivi\u00e0n pe c\u00f3ntra, into 1978, o n\u00eauvo t\u00e8sto de qu\u00e9sto \u00ecnno, lev\u00e0ndo t\u00f9tti i riferim\u00e9nti a-a fig\u00fba de Joseph Stalin. Cosc\u00ec c\u00f3mme pe-a ci\u00f9 p\u00e0rte di \u00ecnni de rep\u00f9briche social\u00ecste into s\u00f2 t\u00e8sto s\u00f2n contegn\u00fbe de l\u00f6de a Vladimir Lenin (ini\u00e7ialm\u00e9nte a Stalin asc\u00ec), a-a Rivolu\u00e7i\u00f3n d'\u00d2t\u00f4bre e a-o comun\u00ecsmo. A l'\u00e8 menson\u00e2 ci\u00f9 v\u00f2tte \u00e0nche l'amic\u00ec\u00e7ia tra-e v\u00e0rie Rep\u00f9briche a l'int\u00e8rno de l'Uni\u00f3n Sovi\u00e9tica. Qu\u00e9sto \u00ecnno o l'\u00e8 st\u00e6to qu\u00e9llo ofi\u00e7i\u00e2 de l'Azerbaijan \u00e0nche da-o consegoim\u00e9nto de l'indipend\u00e9nsa sc\u00ecnn-a-o 1992, qu\u00e0nde l\"'Az\u0259rbaycan mar\u015f\u0131\", a \"M\u00e0rcia de l'Azerbaijan\", a l'\u00e8 st\u00e6ta t\u00f3rna diciar\u00e2 l'\u00ecnno do P\u00e0ize."}
{"id": "28389", "revid": "12052", "url": "https://lij.wikipedia.org/wiki?curid=28389", "title": "Sta\u00e7i\u00f3n de Magliano-Crava-Morozzo", "text": "A sta\u00e7i\u00f3n de Magliano-Crava-Morozzo, (in italian Stazione di Magliano Crava Morozzo) a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1933, a l'e ao servi\u00e7io di com\u00f9i de Magliano Alpi (o Majian, into Ligure Arp\u00ecn), Morozzo e Rocca de Baudi (inta fra\u00e7i\u00f3n de Crava), tutti e tr\u00e9i in Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Magliano Crava Morozzo a l'\u00e8 inn-a sta\u00e7ion de categor\u00eea \"bronzo\"."}
{"id": "28390", "revid": "12052", "url": "https://lij.wikipedia.org/wiki?curid=28390", "title": "Sta\u00e7i\u00f3n de Trinit\u00e0-Bene Viagenna", "text": "A sta\u00e7i\u00f3n de Trinit\u00e0 Bene Viagenna, (in italian Trinit\u00e0 Bene Viagenna) a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1933, a l'e ao servi\u00e7io do com\u00f9i de Trinit\u00e0 e de Bene Viagenna, tutti dui in Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "28391", "revid": "12552", "url": "https://lij.wikipedia.org/wiki?curid=28391", "title": "Sta\u00e7i\u00f3n de Trinit\u00e0-Bene-Viagenna", "text": ""}
{"id": "28392", "revid": "12052", "url": "https://lij.wikipedia.org/wiki?curid=28392", "title": "Sta\u00e7i\u00f3n de Fossano", "text": "A sta\u00e7i\u00f3n de Fossano, (\u00f2 asc\u00ec \"de Fossan\", in italian \"Stazione di Fossano\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, e in sce a ferov\u00eea Fossano-Cuneo, averta a part\u00ec dao 1853, a l'e ao servi\u00e7io do com\u00f9n de Fossano, in Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"arg\u00e9nto\"."}
{"id": "28393", "revid": "12552", "url": "https://lij.wikipedia.org/wiki?curid=28393", "title": "Casaneuva", "text": ""}
{"id": "28394", "revid": "10132", "url": "https://lij.wikipedia.org/wiki?curid=28394", "title": "Feruv\u00eca Cuni - V\u00ebnt\u00ebmigl\u2019", "text": ""}
{"id": "28395", "revid": "1211", "url": "https://lij.wikipedia.org/wiki?curid=28395", "title": "Band\u00eaa da Rep\u00f9brica Social\u00ecsta Sovi\u00e9tica Az\u00eara", "text": "A band\u00eaa da Rep\u00f9brica Social\u00ecsta Sovi\u00e9tica Az\u00eara a l'\u00eaa 'na band\u00eaa da-o s\u00e9nplice sf\u00f3ndo r\u00f3sso, decor\u00e2 da 'n sc\u00ecnbolo da meso\u00eea con mart\u00e9llo indo\u00f2u e 'na st\u00e9lla r\u00f3ssa da-o b\u00f2rdo \u00f6o scito\u00e6 a l'\u00e0ngolo scin\u00ecstro superi\u00f4re. Inta band\u00eaa a gh'\u00e8 asc\u00ec 'na b\u00e0nda \u00f2riz\u00f3ntale da-o col\u00f4re bleu che \u00f2cupa o qu\u00e0rto inferi\u00f4, a qu\u00e6 a raprezenta o M\u00e2 Caspio. \nL'\u00f9rtima versci\u00f3n da band\u00eaa da RSS Az\u00eara a l'\u00e8 st\u00e6ta ini\u00e7ialm\u00e9nte introd\u00fbta K.M.A. Kyazimzade, diret\u00f4 do Mus\u00eao na\u00e7ion\u00e2le d'\u00e0rte de l'Azerbaijan, pe p\u00f6i \u00ease ofi\u00e7ialm\u00e9nte adot\u00e2 c\u00f3mme band\u00eaa na\u00e7ion\u00e2le con decr\u00e9tto do \"Presidium\" do Supr\u00eamo Soviet da RSS Az\u00eara a-i 7 de \u00f2t\u00f4bre 1952. Qu\u00e9sta band\u00eaa a l'\u00e8 cosc\u00ec defin\u00eea: A band\u00eaa na\u00e7ion\u00e2le da Rep\u00f9brica Social\u00ecsta Sovi\u00e9tica Az\u00eara a l'\u00e8 'n riqu\u00e0ddro conp\u00f2sto da d\u00f4e b\u00e0nde \u00f2riz\u00f3ntali da-i sego\u00e9nti col\u00f4ri: a p\u00e0rte superi\u00f4re r\u00f3ssa, p\u00e6gia a-i tr\u00e9i qu\u00e0rti da largh\u00e9ssa, e qu\u00e9lla inferi\u00f4 bleu, l\u00e0rga ci\u00f9 \u00f2 m\u00eano 'n qu\u00e0rto do tot\u00e2le. Inte l'\u00e0ngolo in \u00e2to a scin\u00ecstra da b\u00e0nda r\u00f3ssa, da-o l\u00e2to de l'\u00e0sta, a se tr\u00eauva l'inm\u00e0gine de 'na meso\u00eea con mart\u00e9llo da-o col\u00f4re indo\u00f2u, s\u00f4via a-a qu\u00e6 a gh'\u00e8 'na st\u00e9lla a \u00e7\u00ecnque p\u00f3nte de col\u00f4re r\u00f3sso, incornix\u00e2 da 'n m\u00e0rgine \u00f6o. O rap\u00f2rto tra largh\u00e9ssa e longh\u00e9ssa o l'\u00e8 de 1:2 O t\u00e8sto da descri\u00e7i\u00f3n da band\u00eaa na\u00e7ion\u00e2le inta Costitu\u00e7i\u00f3n da RSS Az\u00eara o sai\u00e2 agiorn\u00f2u a-i 18 de ag\u00f3sto do 1953, s\u00e9nsa per\u00f2 specific\u00e2 a propor\u00e7i\u00f3n de l'inm\u00e0gine da meso\u00eea con mart\u00e9llo. A-i 5 m\u00e0zzo do 1956 o \"Presidium\" do Supr\u00eamo Soviet da RSS Az\u00eara o aprovi\u00e2 i \"Regolam\u00e9nti in sci\u00e2 band\u00eaa de St\u00e2to da Rep\u00f9brica Social\u00ecsta Sovi\u00e9tica Az\u00eara\", con de r\u00e9gole in ci\u00f9 in sc\u00ee det\u00e0ggi di elem\u00e9nti da band\u00eaa. Co-in \u00f9rtimo decr\u00e9tto do \"Presidium\" do Supr\u00eamo Soviet da RSS Az\u00eara, eman\u00f2u o 16 m\u00e0rso do 1981, o sai\u00e2 specific\u00f2u che into rev\u00e8rso da band\u00eaa no ghe dov\u00e9ssan \u00ease a meso\u00eea e o mart\u00e9llo.\nSt\u00f6ia.\nDa-a seg\u00f3nda meit\u00e6 do 1921 a-o 1922 a RSS Az\u00eara a d\u00eauvi\u00e2 'na band\u00eaa r\u00f3ssa con di gi\u00e2ni car\u00e0teri cirill\u00ecci a scr\u00eeve \"\u0410\u0421\u0421\u0420\" (\u00f2 s\u00e6 ASSR). A-i 12 de m\u00e0rso 1922 a RSS Az\u00eara a sai\u00e2 un\u00eea a-a RSS Giorgi\u00e0nn-a e a-a RSS Arm\u00eana inta cosc\u00ec d\u00eeta RSFS Transcaucas\u00ecca, t\u00f3rna sudiv\u00eeza inte ste tr\u00e6 rep\u00f9briche chi into 1936. Into 1937 a sai\u00e2 az\u00f3nta l'inm\u00e0gine da meso\u00eea con mart\u00e9llo inte l'\u00e0ngolo in \u00e2to a scin\u00ecstra, con de s\u00f3tta a scr\u00eeta in car\u00e0teri lat\u00ecn \"AzSSR\" a-o p\u00f3sto di preced\u00e9nti car\u00e0teri cirill\u00ecci. A t\u00e8rsa versci\u00f3n a sai\u00e2 adot\u00e2 inti \u00e0nni '40, co-a scr\u00eeta \"AzSSR\" sostito\u00eea t\u00f3rna da-a scr\u00eeta in cirill\u00ecci \"\u0410\u0437\u0421\u0421\u0420\". \nL'\u00f9rtima versci\u00f3n da band\u00eaa a sai\u00e2 adot\u00e2 da-a RSS Az\u00eara o 7 \u00f2t\u00f4bre do 1952. A l'\u00eaa p\u00e6gia a-a band\u00eaa de l'Uni\u00f3n Sovi\u00e9tica, co-ina b\u00e0nda \u00f2riz\u00f3ntale bleu into qu\u00e0rto inferi\u00f4. Qu\u00e9sta band\u00eaa a sai\u00e2 scart\u00e2 o 5 frev\u00e2 do 1991, qu\u00e0nde a band\u00eaa da RSS Az\u00eara baz\u00e2 in sce qu\u00e9lla da Rep\u00f9brica Democr\u00e0tica de l'Azerbaijan a sai\u00e2 reintrod\u00fbta. "}
{"id": "28397", "revid": "13724", "url": "https://lij.wikipedia.org/wiki?curid=28397", "title": "Enbl\u00eama da Rep\u00f9brica Social\u00ecsta Sovi\u00e9tica Az\u00eara", "text": "L'enbl\u00eama na\u00e7ion\u00e2le da Rep\u00f9brica Social\u00ecsta Sovi\u00e9tica Az\u00eara o v\u00eagne adot\u00f2u into 1937 da-o gov\u00e8rno da RSS Az\u00eara, seg\u00f3ndo o st\u00eele za adot\u00f2u inte l'enbl\u00eama de l'Uni\u00f3n Sovi\u00e9tica.\nL'enbl\u00eama o raprezenta 'na pertuzatr\u00eexe, a scinbolez\u00e2 e abond\u00e0nti ris\u00e8rve de petr\u00f2lio de Baku, e, der\u00ea a qu\u00e9sta, 'n s\u00f4 ch'o leva, a raprezent\u00e2 o fut\u00fbro da na\u00e7i\u00f3n di Az\u00eari. Ci\u00f9 de d\u2019\u00e2to o se tr\u00eauva, b\u00e9n b\u00e9n eviden\u00e7i\u00f2u, o sc\u00ecnbolo da meso\u00eea con mart\u00e9llo e, in \u00e7\u00ecmma a l'enbl\u00eama, 'na st\u00e9lla r\u00f3ssa (ch'a raprezenta o \"social\u00ecsmo in sce t\u00f9tti i \u00e7\u00ecnque contin\u00e9nti\") pe reciam\u00e2 a vit\u00f6ia do comun\u00ecsmo e da \"comunit\u00e6 glob\u00e2le di st\u00e2ti social\u00ecsti\". O b\u00f2rdo est\u00e8rno o l'\u00e8 form\u00f2u da do\u00ee sc\u00ecnboli de l'agricolt\u00fba az\u00eara, \u00f2 s\u00e6 o gr\u00e0n e o cot\u00f3n.\nO sl\u00f2gan in sci\u00f4 strisci\u00f3n o riporta o m\u00f2tto de St\u00e2to de l'Uni\u00f3n Sovi\u00e9tica (\"Lavorato\u00ee do m\u00f3ndo, un\u00eeteve\") s\u00e9gge in l\u00e9ngoa r\u00f9scia che az\u00eara. A scr\u00eeta in Azerbaijani a l'\u00e8 \"\"\u0411\u04af\u0442\u04af\u043d \u04e9\u043b\u043a\u0259\u043b\u0259\u0440\u0438\u043d \u043f\u0440\u043e\u043b\u0435\u0442\u0430\u0440\u043b\u0430\u0440\u044b, \u0431\u0438\u0440\u043b\u0259\u0448\u0438\u043d\"!\" (seg\u00f3ndo l'ato\u00e2le arfab\u00eato lat\u00ecn: \"B\u00fct\u00fcn \u00f6lk\u0259l\u0259rin proletarlar\u0131, birl\u0259\u015fin!\"). L'enbl\u00eama o prezenta o n\u00f3mme conpl\u00eato da Rep\u00f9brica Social\u00ecsta Sovi\u00e9tica Az\u00eara, scr\u00eeto s\u00e9gge in r\u00f9scio che in az\u00earo.\nL'ato\u00e2le enbl\u00eama o l'\u00e8 st\u00e6to pe c\u00f3ntra adot\u00f2u 'na pr\u00ecmma v\u00f2tta into 1918, pe p\u00f6i ritorn\u00e2 a \u00ease qu\u00e9llo ofi\u00e7i\u00e2 into 1992 apr\u00eauvo a l'indipend\u00e9nsa de l'Azerbaijan.\nSt\u00f6ia.\nPr\u00ecmmi enbl\u00eami da RSS Az\u00eara.\nIn sc\u00ee pr\u00ecmmi big\u00e9tti de b\u00e0nca da RSS Az\u00eara, rilasci\u00e6 into 1920, apar\u00eeva 'na conpoxi\u00e7i\u00f3n form\u00e2 da-o sc\u00ecnbolo da meso\u00eea co-o mart\u00e9llo, co-ina st\u00e9lla a \u00e7\u00ecnque p\u00f3nte e 'na l\u00f9nn-a cresc\u00e9nte, de sp\u00e9sso conp\u00f2sta da 'na cor\u00f3nn-a de sp\u00eeghe.\nA m\u00e6xima conpoxi\u00e7i\u00f3n a l'\u00eaa incl\u00fbza inte l'\u00d3rdine do R\u00f3sso Confa\u00f3n da RSS Az\u00eara, aprov\u00f2u into 1920, a qu\u00e6 b\u00f2ssa a v\u00eagne svilup\u00e2 da-o c\u00e0ppo do dipartim\u00e9nto topograf\u00ecco milit\u00e2re do dipartim\u00e9nto da mobilita\u00e7i\u00f3n \u00f2perat\u00eeva do st\u00e0f do Comis\u00e2io do P\u00f2polo pe-i Af\u00e2ri Milit\u00e2ri e Nav\u00e2li da RSS Az\u00eara, \u00f2 s\u00e6 I.P. Vekilov, in sci\u00e2 b\u00e2ze e somegi\u00e0nsa de l'\u00d3rdine do R\u00f3sso Confa\u00f3n da RSFSR. Qu\u00e9sta conpoxi\u00e7i\u00f3n a l'\u00e8 st\u00e6ta fis\u00e2 inta Costitu\u00e7i\u00f3n da RSS Az\u00eara adot\u00e2 a-i 19 de m\u00e0zzo do 1921 da-o pr\u00ecmmo Congr\u00e8sso di Soviet de l'Azerbaijan, o qu\u00e6 o stabili\u00e2 a descri\u00e7i\u00f3n de l'enbl\u00eama da Rep\u00f9brica, repigi\u00e0ndo a descri\u00e7i\u00f3n de qu\u00e9llo da RSFSR, contegn\u00fba inta s\u00f2 Costitu\u00e7i\u00f3n do 1918, a l'art\u00eccolo 103:L'enbl\u00eama da Rep\u00f9brica Social\u00ecsta Sovi\u00e9tica Az\u00eara o consc\u00ecste inte inm\u00e0gine de 'n sf\u00f3ndo r\u00f3sso ilumin\u00f2u da di r\u00e0ggi ch'arivan da 'na meso\u00eea e mart\u00e9llo indo\u00e2, poxi\u00e7ion\u00e2 trasversalm\u00e9nte, co-e man\u00e9ggie v\u00e8rso o b\u00e0sso, e 'na l\u00f9nn-a cresc\u00e9nte co-ina st\u00e9lla a \u00e7\u00ecnque p\u00f3nte circond\u00e2 da 'na cor\u00f3nn-a de sp\u00eeghe con l'iscri\u00e7i\u00f3n:\na) \"Rep\u00f9brica Social\u00ecsta Sovi\u00e9tica Az\u00eara\" e\nb) \"Lavorato\u00ee di t\u00f9tti i p\u00e0izi, un\u00eeteve\"\n\u2014\u2009Costitu\u00e7i\u00f3n da Rep\u00f9brica Social\u00ecsta Sovi\u00e9tica Az\u00eara, Art\u00eccolo 103Aparentem\u00e9nte o no gh'\u00eaa per\u00f2 o cons\u00e9nso in raprezenta\u00e7i\u00f3n ez\u00e0tta de l'enbl\u00eama, e d\u00f3nca sai\u00e0n cre\u00e6 v\u00e0rie conpoxi\u00e7io\u00een. A ci\u00f9 popol\u00e2re a l'\u00e9poca a l'\u00eaa qu\u00e9lla ch'a incl\u00f9d\u00e9iva meso\u00eea, mart\u00e9llo, l\u00f9nn-a cresc\u00e9nte e st\u00e9lla a \u00e7\u00ecnque p\u00f3nte, inta ci\u00f9 p\u00e0rte di c\u00e2xi co-ina cor\u00f3nn-a de sp\u00eeghe, e co-e iscri\u00e7io\u00een in l\u00e9ngoa t\u00f9rca \u00f2 t\u00e0rtara, scr\u00eete d\u00eauvi\u00e0ndo e l\u00e9tie de l'arfab\u00eato \u00e0rabo. In particol\u00e2 qu\u00e9sta conpoxi\u00e7i\u00f3n a sai\u00e2 rafigur\u00e2 in sce t\u00f9tti i francob\u00f3lli da RSS Az\u00eara che s\u00f2n st\u00e6ti m\u00ecssi in circola\u00e7i\u00f3n da-o pr\u00ecmmo de \u00f2t\u00f4bre 1921. O l\u00f4 out\u00f4 o l'\u00eaa o s\u00e0tiro de Baku Benedikt Rafailovich Telingater, d\u00eeto Beno (1876-1960).\nD\u00f2ppo o 13 dex\u00e9nbre do 1922 a Comit\u00e2to Esecut\u00eevo Centr\u00e2le da RSS Az\u00eara se uni\u00e2 a qu\u00e9lla da RSFS Transcaucas\u00ecca, co-a suces\u00eeva inplementa\u00e7i\u00f3n da n\u00eauva rep\u00f9brica feder\u00e2le a-i 30 de dex\u00e9nbre. Qu\u00e9sta a formi\u00e2 p\u00f6i, co-a RSFSR, a RSS Ucra\u00ecnn-a e a RSS Bielor\u00f9scia, l'URSS. In qu\u00e9sto per\u00eeodo l'\u00fbzo de l'enbl\u00eama da RSS Az\u00eara se amermi\u00e2 in m\u00f2ddo scignificat\u00eevo, es\u00e9ndo qu\u00e9sto sostito\u00eeo da l'enbl\u00eama de l'URSS e da qu\u00e9llo da RSFS Transcaucas\u00ecca.\nTranxi\u00e7i\u00f3n a l'arfab\u00eato lat\u00ecn.\nA-i 30 de dex\u00e9nbre do 1922 o CEC da RSS Az\u00eara o l'adot\u00e2va 'n decr\u00e9tto in sce egoali\u00e0nsa pe-o st\u00e2to de l'arfab\u00eato lat\u00ecn a-e l\u00e9tie \u00e0rabe, cangiam\u00e9nto che se rifl\u00e8tti\u00e2 in sci\u00e2 descri\u00e7i\u00f3n de l'enbl\u00eama contegn\u00fba inta n\u00eauva Costitu\u00e7i\u00f3n da RSS Az\u00eara, adot\u00e2 a-i 8 de dex\u00e9nbre do 1924, pe \u00ease p\u00f6i aprov\u00e2 o 14 m\u00e0rso do 1925. In particol\u00e2, inte qu\u00e9sta Costitu\u00e7i\u00f3n, a-a descri\u00e7i\u00f3n de l'enbl\u00eama sai\u00e0n az\u00f3nte e par\u00f2lle \"into n\u00eauvo e into v\u00eagio arfab\u00eato\" (\"\u0432 \u043d\u043e\u0432\u043e\u043c \u0438 \u0441\u0442\u0430\u0440\u043e\u043c \u0430\u043b\u0444\u0430\u0432\u0438\u0442\u0430\u0445\").\nPr\u00ecmmo enbl\u00eama.\nInta seg\u00f3nda revix\u00f3n da n\u00eauva Costitu\u00e7i\u00f3n de l'Azerbaijan, aprov\u00e2 da-o Congr\u00e8sso di Soviet di t\u00f9tti i Az\u00eari do 26 m\u00e0rso 1927, l'enbl\u00eama da Rep\u00f9brica o l'\u00e8 cosc\u00ec descr\u00eeto:L'enbl\u00eama da Rep\u00f9brica Social\u00ecsta Sovi\u00e9tica Az\u00eara o consc\u00ecste inte l'inm\u00e0gine de 'n sf\u00f3ndo r\u00f3sso ilumin\u00f2u da di r\u00e0ggi ch'arivan da 'na meso\u00eea e mart\u00e9llo indo\u00e2, poxi\u00e7ion\u00e2 trasversalm\u00e9nte, co-e man\u00e9ggie v\u00e8rso o b\u00e0sso, e 'na m\u00eaza l\u00f9nn-a co-ina st\u00e9lla a \u00e7\u00ecnque p\u00f3nte circond\u00e2 da 'na cor\u00f3nn-a de sp\u00eeghe co-e iscri\u00e7io\u00een:\na) \"A Rep\u00f9brica Social\u00ecsta Sovi\u00e9tica Az\u00eara\" e\nb) \"Lavorato\u00ee di t\u00f9tti i p\u00e0izi, un\u00eeteve\"\n\u2014\u2009Costitu\u00e7i\u00f3n da Rep\u00f9brica Social\u00ecsta Sovi\u00e9tica Az\u00eara, Art\u00eccolo 99D\u00f2ppo qu\u00e9sta revix\u00f3n, pe-a pr\u00ecmma v\u00f2tta, conpari\u00e0n e verscio\u00een ofi\u00e7i\u00e6 di enbl\u00eami do St\u00e2to. O pr\u00ecmmo zen\u00e2 do 1929, co-ina resolu\u00e7i\u00f3n do CEC da RSS Az\u00eara, l'arfab\u00eato lat\u00ecn o sai\u00e2 diciar\u00f2u o s\u00f4lo scist\u00eama de scr\u00eet\u00fba ofi\u00e7i\u00e2. Consego\u00e9nsa de qu\u00e9sta decix\u00f3n a sai\u00e2 a rimo\u00e7i\u00f3n de par\u00f2lle \"e into v\u00eagio\" da-a descri\u00e7i\u00f3n de l'enbl\u00eama a l'art\u00eccolo 99 da Costitu\u00e7i\u00f3n da Rep\u00f9brica.\nSeg\u00f3ndo enbl\u00eama.\nDa-o 1930 inte l'enbl\u00eama da RSS Az\u00eara sai\u00e0n d\u00f3nca prez\u00e9nti de scr\u00eete s\u00f4lo inte l'arfab\u00eato lat\u00ecn, decix\u00f3n p\u00f6i fis\u00e2 inta n\u00eauva (a t\u00e8rsa) Costitu\u00e7i\u00f3n na\u00e7ion\u00e2le, adot\u00e2 a-i 14 de frev\u00e2 do 1931 da-o Set\u00e9n Congr\u00e8sso di Soviet di t\u00f9tti i Az\u00eari. Qu\u00e9sta Costitu\u00e7i\u00f3n a contegn\u00eeva \u00e0nche a n\u00eauva descri\u00e7i\u00f3n de l'enbl\u00eama do St\u00e2to, riport\u00e2 chi de s\u00f3tta:L'enbl\u00eama da Rep\u00f9brica Social\u00ecsta Sovi\u00e9tica Az\u00eara o consc\u00ecste inte l'inm\u00e0gine de 'n sf\u00f3ndo r\u00f3sso (ci\u00e6o), delimit\u00f2u da 'n \u00e7\u00e8rcio gi\u00e0nco e ilumin\u00f2u da-i r\u00e0ggi de 'n s\u00f4 ch'o leva. Into c\u00e9ntro de l'enbl\u00eama (gh'\u00e8) 'na meso\u00eea con mart\u00e9llo, poxi\u00e7ion\u00e2 trasversalm\u00e9nte, co-e man\u00e9ggie v\u00e8rso o b\u00e0sso, e s\u00f4via de qu\u00e9sta 'na m\u00eaza l\u00f9nn-a co-ina st\u00e9lla a \u00e7\u00ecnque p\u00f3nte circond\u00e2 da 'na cor\u00f3nn-a de sp\u00eeghe.\nE inm\u00e0gine da meso\u00eea e mart\u00e9llo, da m\u00eaza l\u00f9nn-a co-a st\u00e9lla, do s\u00f4 co-i s\u00f2 r\u00e0ggi e a cor\u00f3nn-a de sp\u00eeghe - col\u00f4re indo\u00f2u. Inte ciasched\u00f9nn-a de cor\u00f3nn-e in sc\u00ee do\u00ee l\u00e2ti gh'\u00e8 qu\u00e0ttro sp\u00eeghe. Inta p\u00e0rte inferi\u00f4 de l'enbl\u00eama, s\u00f4via o sf\u00f3ndo do s\u00f4 ch'o leva, s\u00f2n raprezent\u00e6 in tr\u00e9i col\u00f4ri (n\u00e9igro, gi\u00e0nco e gr\u00eexo): s\u00e8tte pertuzatr\u00eexe pe-o petr\u00f2lio con d\u00f4i serbat\u00f6i de cheroz\u00eane in sci\u00e2 scin\u00ecstra e, in sci\u00e2 dr\u00eeta e a-i p\u00ea de \u00e7\u00e8rte mont\u00e0gne da-i p\u00eccchi apis\u00fbi, 'n vil\u00e0ggio az\u00earo e dav\u00e0nti a qu\u00e9sto di c\u00e0npi ar\u00e6. In sci\u00e2 l\u00ecnia ch'a un\u00ecsce qu\u00e9sti d\u00f4i elem\u00e9nti a se tr\u00eauva, in pr\u00ecmmo ci\u00e0n, 'n trat\u00f4 mesci\u00f2u da 'n \u00f2perat\u00f4. A ghirl\u00e0nda ch'a circonda l'enbl\u00eama a l'\u00e8 lig\u00e2 da 'n n\u00e0stro de col\u00f4re r\u00f3sso (scarl\u00e0tto), ch'o incroxa e sp\u00eeghe in tr\u00e9i p\u00f3nti. A qu\u00e9llo ci\u00f9 \u00e2to o se tr\u00eauva 'n strisci\u00f3n ch'o va da 'n l\u00e2to a l'\u00e2tro da cor\u00f3nn-a de sp\u00eeghe est\u00e8rna, pas\u00e0nte s\u00f4via a-a meso\u00eea e mart\u00e9llo, e con l'iscri\u00e7i\u00f3n, in l\u00e9ngoa t\u00f9rca e arfab\u00eato lat\u00ecn, \"Rep\u00f9brica Social\u00ecsta Sovi\u00e9tica Az\u00eara\".\nIn sci\u00f4 n\u00e0stro scito\u00f2u ci\u00f9 in b\u00e0sso, ch'o liga i d\u00f4i l\u00e2ti do st\u00e9mma, a gh'\u00e8 l'iscri\u00e7i\u00f3n, into m\u00e6ximo arfab\u00eato, \"Lavorato\u00ee di t\u00f9tti i p\u00e0izi, un\u00eeteve\".\n\u2014\u2009Costitu\u00e7i\u00f3n da Rep\u00f9brica Social\u00ecsta Sovi\u00e9tica Az\u00eara (1931), Div. V, Cap\u00ectolo IX, Art. 99A f\u00f3rma ofi\u00e7i\u00e2 de l'enbl\u00eama a l'\u00e8 st\u00e6ta cre\u00e2 da l'art\u00ecsta tiatr\u00e2le Benedikt Rafailovich Telingater, ch'o l'av\u00e9iva cre\u00f2u a preced\u00e9nte versci\u00f3n no ofi\u00e7i\u00e2 de l'enbl\u00eama da RSS Az\u00eara.\nT\u00e8rso enbl\u00eama.\nD\u00f2ppo l'intr\u00e2 in vig\u00f4 da n\u00eauva Costitu\u00e7i\u00f3n de l'URSS do 1936, \u00e0nche inta RSS Az\u00eara a sai\u00e2 introd\u00fbta 'na n\u00eauva costitu\u00e7i\u00f3n. Qu\u00e9sto n\u00eauvo t\u00e8sto costitu\u00e7ion\u00e2le, adot\u00f2u da-o Nov\u00e9n Congr\u00e8sso Straorden\u00e2io di Soviet di t\u00f9tti i Az\u00eari a-i 14 de m\u00e0rso do 1937, o conprend\u00e9iva a descri\u00e7i\u00f3n de 'n n\u00eauvo enbl\u00eama de St\u00e2to da RSS Az\u00eara.L'Enbl\u00eama de St\u00e2to da Rep\u00f9brica Social\u00ecsta Sovi\u00e9tica Az\u00eara o l'\u00e8 l'inm\u00e0gine de 'na meso\u00eea con mart\u00e9llo, 'na pertuzatr\u00eexe pe-o petr\u00f2lio s\u00f4via a 'n s\u00f4 ch'o leva, incornix\u00e2 da 'na cor\u00f3nn-a de gr\u00e0n e cot\u00f3n, co-e iscri\u00e7io\u00een inte l\u00e9ngoe az\u00eara e r\u00f9scia: \"Rep\u00f9brica Social\u00ecsta Sovi\u00e9tica Az\u00eara\" e \"Lavorato\u00ee di t\u00f9tti i p\u00e0izi, un\u00eeteve!\". In \u00e7\u00ecmma a l'enbl\u00eama a gh'\u00e8 'na st\u00e9lla a \u00e7\u00ecnque p\u00f3nte.\n\u2014\u2009Costitu\u00e7i\u00f3n da Rep\u00f9brica Social\u00ecsta Sovi\u00e9tica Az\u00eara (1937), Art\u00eccolo 151A f\u00f3rma ofi\u00e7i\u00e2 de l'enbl\u00eama a l'\u00e8 st\u00e6ta cre\u00e2 da-o gr\u00e0fico Ruben Arkadevich.\nPr\u00ecmma revix\u00f3n.\nE par\u00f2lle contegn\u00fbe inte l'enbl\u00eama sai\u00e0n cangi\u00e6 a-a f\u00ecn do 1937, de m\u00f2ddo da distan\u00e7i\u00e2 'n di sc\u00ecnboli da rep\u00f9brica sovi\u00e9tica da-a l\u00e9ngoa t\u00f9rca. In particol\u00e2 a par\u00f2lla \"SYRA\" (\u00f2 s\u00e6 Soviet) a sai\u00e2 sostito\u00eea da \"SOVET\" e \"CYMHYRIJJ\u018fTI\" (\u00f2 s\u00e6 rep\u00f9brica) con \"RESPUBLIQAS\u042c\". Qu\u00e9sto c\u00e0ngio di t\u00e8rmini o no sai\u00e2 limit\u00f2u s\u00f4lo a l'enbl\u00eama de St\u00e2to, es\u00e9ndo inplement\u00f2u inta l\u00e9ngoa az\u00eara asc\u00ec, a qu\u00e6 a conserva anc\u00f3n a-a giorn\u00e2 d\u2019ancheu qu\u00e9ste par\u00f2lle de deriva\u00e7i\u00f3n r\u00f9scia.\nSeg\u00f3nda revix\u00f3n.\nIn ac\u00f2rdio co-a l\u00e9zze da RSS Az\u00eara \"In sci\u00f4 c\u00e0ngio de l\u00e9tie az\u00eare da l'arfab\u00eato lat\u00ecn a qu\u00e9llo r\u00f9scio\", adot\u00e2 a-i 11 de l\u00f9ggio 1939, e l\u00e9tie da l\u00e9ngoa az\u00eara o pr\u00ecmmo zen\u00e2 do 1940 s\u00f2n st\u00e6te pas\u00e6 da l'arfab\u00eato lat\u00ecn a qu\u00e9llo cirill\u00ecco, con di adatam\u00e9nti pe-a l\u00e9ngoa loc\u00e2le. Co-in decr\u00e9tto do \"Presidium\" do Supr\u00eamo Soviet da RSS Az\u00eara do 20 m\u00e0rso 1940, e iscri\u00e7io\u00een inte l'enbl\u00eama de St\u00e2to sai\u00e0n da qu\u00e9llo mom\u00e9nto scr\u00eete co-e l\u00e9tie de l'arfab\u00eato cirill\u00ecco.\nA-i 5 de m\u00e0zzo 1956, 'n decr\u00e9tto do \"Presidium\" do Supr\u00eamo Soviet da RSS Az\u00eara o aprovi\u00e2 i \"Regolam\u00e9nti in sce l'Enbl\u00eama de St\u00e2to da Rep\u00f9brica Social\u00ecsta Sovi\u00e9tica Az\u00eara\", i qu\u00e6 stabil\u00eevan 'na raprezenta\u00e7i\u00f3n ci\u00f9 acur\u00e2 de l'enbl\u00eama, incl\u00fbzo 'n \u00e7\u00e8rcio r\u00f3sso ci\u00e6o, s\u00f4via a-o qu\u00e6 sai\u00e0n rafigu\u00e6 i \u00e2tri elem\u00e9nti do st\u00e9mma (def\u00e6ti, inta descri\u00e7i\u00f3n costitu\u00e7ion\u00e2le, o sf\u00f3ndo o no l'\u00e8 menson\u00f2u).\nT\u00e8rsa revix\u00f3n.\nCon l'ado\u00e7i\u00f3n, a-i 21 d'arv\u00ee 1978, da n\u00eauva Costitu\u00e7i\u00f3n da RSS Az\u00eara, a descri\u00e7i\u00f3n de l'enbl\u00eama de St\u00e2to into t\u00e8sto costitu\u00e7ion\u00e2le a resti\u00e2 a m\u00e6xima, ma inte l'an\u00e9sso gr\u00e0fico a-i \"Regolam\u00e9nti in sce l'Enbl\u00eama de St\u00e2to da Rep\u00f9brica Social\u00ecsta Sovi\u00e9tica Az\u00eara\" i r\u00e0ggi do s\u00f4 sai\u00e0n rafigu\u00e6 in m\u00f2ddo da \u00ease m\u00eano sp\u00e9ssi e \u00e0nche l'\u00f3nbra do \u00e7\u00e8rcio da-o col\u00f4re roz\u00f2u a l'\u00e8 ci\u00f9 ci\u00e6a de qu\u00e9lla inta fig\u00fba do Stat\u00fbto do 1956."}
{"id": "28400", "revid": "10132", "url": "https://lij.wikipedia.org/wiki?curid=28400", "title": "\u00c7it\u00e6 metropolit\u00e0nn-e d'It\u00e0lia", "text": "E \u00c7itt\u00e6 metropolitann-e d'Italia son 14:\n1. \u00c7itt\u00e6 metropolitann-a de Romma Capit\u00e2le&lt;br&gt;\n(Romma 2.783.809 ab.) abitanti 4.227.588 - denscit\u00e6 788 - com\u00fbni 121&lt;br&gt;\n2. \u00c7itt\u00e6 metropolitann-a de Milan&lt;br&gt;\n(Milan 1.397.715 ab.) abitanti 3.249.821 - denscit\u00e6 2.063 - com\u00fbni 133&lt;br&gt;\n3. \u00c7itt\u00e6 metropolitann-a de Nappoli&lt;br&gt;\n(Napoli 940.940 ab.) abitanti 3.017.658 - denscit\u00e6 2.560 - com\u00fbni 92&lt;br&gt;\n4. \u00c7itt\u00e6 metropolitann-a de Turin&lt;br&gt;\n(Turin 848.196 ab.) abitanti 2.212.996 - denscit\u00e6 323 - com\u00fbni 312&lt;br&gt;\n5. \u00c7itt\u00e6 metropolitann-a de Bari&lt;br&gt;\n(Bari 313.003 ab.) abitanti 1.222.818 - denscit\u00e6 317 - com\u00fbni 41&lt;br&gt;\n6. \u00c7itt\u00e6 metropolitann-a de Palermo&lt;br&gt;\n(Palermo 640.720 ab.) abitanti 1.214.291 - denscit\u00e6 242 - com\u00fbni 82&lt;br&gt;\n7. \u00c7itt\u00e6 metropolitann-a de Cat\u00e0nia&lt;br&gt;\n(Cat\u00e0nia 294.298 ab.) abitanti 1.066.765 - denscit\u00e6 299 - com\u00fbni 58&lt;br&gt;\n8. \u00c7itt\u00e6 metropolitann-a de Bologna&lt;br&gt;\n(Bologna 394.463 ab.) abitanti 1.019.539 - denscit\u00e6 275 - com\u00fbni 55&lt;br&gt;\n9. \u00c7itt\u00e6 metropolitann-a de Firense&lt;br&gt;\n(Firense 359.755 ab.) abitanti 986.000 - denscit\u00e6 281 - com\u00fbni 41&lt;br&gt;\n10. \u00c7itt\u00e6 metropolitann-a de Venessia&lt;br&gt;\n(Venessia 255.609 ab.) abitanti 842.942 - denscit\u00e6 341 - com\u00fbni 44&lt;br&gt;\n11. \u00c7itt\u00e6 metropolitann-a de Zena&lt;br&gt;\n(Zena 558.930 ab.) abitanti 816.916 - denscit\u00e6 445 - com\u00fbni 67&lt;br&gt;\n12. \u00c7itt\u00e6 metropolitann-a de Mesc\u00ecnn-a&lt;br&gt;\n(Mesc\u00ecnn-a 225.546 ab.) abitanti 609.223 - denscit\u00e6 187 - com\u00fbni 108&lt;br&gt;\n13. \u00c7itt\u00e6 metropolitann-a de Reggio Calabbria&lt;br&gt;\n(Reggio Calabbria 173.456 ab.) abitanti 526.586 - denscit\u00e6 164 - com\u00fbni 97&lt;br&gt;\n14. \u00c7itt\u00e6 metropolitann-a de C\u00e0ggiai&lt;br&gt;\n(Cagliari 149.474 ab.) abitanti 420.117 - denscit\u00e6 336 - com\u00fbni 17&lt;br&gt;\n- \u00c7itt\u00e6 metropolitann-e d'Italia: abitanti 21.433.261 - denscit\u00e6 460 - com\u00fbni 1.268&lt;br&gt;\n- Italia: abitanti 59.257.566 - denscit\u00e6 196 - com\u00fbni 7.904&lt;br&gt;"}
{"id": "28401", "revid": "12052", "url": "https://lij.wikipedia.org/wiki?curid=28401", "title": "Sta\u00e7i\u00f3n ferovi\u00e0ria", "text": "A sta\u00e7i\u00f3n ferovi\u00e0ria a l'\u00e9 'n p\u00f2sto de serv\u00ec\u00e7io, co-i segn\u00e2li de prote\u00e7i\u00f3n, che o serve a f\u00e2 ariv\u00e2, incrox\u00e2 e f\u00e2 part\u00ee i tr\u00eani.\n'Na \"sta\u00e7i\u00f3n ferovi\u00e0ria\" a l'\u00e9 l'intr\u00e2 a-a r\u00e6 ferovi\u00e0ria di vi\u00e2giat\u00f4i, da p\u00f2sta, di bag\u00e0ggi e da-a m\u00e8r\u00e7e asc\u00ec."}
{"id": "28403", "revid": "2355", "url": "https://lij.wikipedia.org/wiki?curid=28403", "title": "Stasiun de Urmea", "text": ""}
{"id": "28405", "revid": "12052", "url": "https://lij.wikipedia.org/wiki?curid=28405", "title": "Sta\u00e7i\u00f3n de Genola", "text": "A sta\u00e7i\u00f3n de Genola, (in italian \"Stazione di Genola\") a l'\u00e8 st\u00e6ta inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1855, a l'\u00e8 st\u00e6ta ao servi\u00e7io do com\u00f9n de Genola, in Provinsa de Cuneo, fin a l'\u00e0nno 2003, d\u00e6ta da s\u00f2 sopresci\u00f3n, in moddo sc\u00eemile a quanto avegnuo con a Sta\u00e7i\u00f3n de Cosceria (in Provinsa de Sann-a) e asc\u00ec quella de Santena Tetti Giro.\nInpianti.\nLont\u00e0na dao \u00e7\u00e9ntro de Genola qu\u00e0xi 2 chilometri, a sta\u00e7i\u00f3n a prez\u00e9nta dui ci\u00e6n distinti, chi i l'\u00e9an douvi\u00e6 fin aa s\u00f2 sopresci\u00f2n. Acheu a sta\u00e7i\u00f3n a v\u00e8rsa inte 'na sitoa\u00e7i\u00f3n de aband\u00f3n, \u00e7er\u00e2 ao p\u00f9blico con i ac\u00e8ssi mu\u00e2i."}
{"id": "28412", "revid": "12052", "url": "https://lij.wikipedia.org/wiki?curid=28412", "title": "\u00c7en\u00eala", "text": "\u00c7en\u00eala (in lengua ingleise \"Cinderella\" e in lengua italiann-a \"Cenerentola\") a l'\u00e9 'na pel\u00eccola d'anima\u00e7i\u00f3n e muxic\u00e2le prod\u00fba da Walt Disney inte l'\u00e0nno 1950.\nDescri\u00e7ion e st\u00f2ia.\nA pel\u00eccola \"\u00c7en\u00eala\" a l'\u00e9 baz\u00e2 s\u00f4via a f\u00f6a \"\u00c7en\u00eala\" de Charles Perrault. \nI registi son Wilfred Jackson, Hamilton Luske e Clyde Geronimi."}
{"id": "28413", "revid": "12052", "url": "https://lij.wikipedia.org/wiki?curid=28413", "title": "Sta\u00e7i\u00f3n de Savigliano", "text": "A sta\u00e7i\u00f3n de Savigliano, (in italian \"Stazione di Savigliano\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a e asc\u00ec in sci\u00e2 Saluzzo-Cuneo, averta a part\u00ec dao 1853, a l'e ao servi\u00e7io do com\u00f9n de Savigliano, in Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"arg\u00e9nto\"."}
{"id": "28414", "revid": "12052", "url": "https://lij.wikipedia.org/wiki?curid=28414", "title": "Sta\u00e7i\u00f3n de Cavallermaggiore", "text": "A sta\u00e7i\u00f3n de Cavallermaggiore, (in italian \"Stazione di Cavallermaggiore\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a e asc\u00ec in sci\u00e2 Lisciandria-Cavallermaggiore. Fin ao 1959 a l'\u00e9a p\u00f3nto de dirama\u00e7i\u00f3n verso Moretta, linia \u00e7er\u00e2 e sopressa.\nL'inpianto o l'\u00e8 st\u00e6to averto a part\u00ec dao 1853 e o l'e ao servi\u00e7io do com\u00f9n de Cavallermaggiore, inta Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "28415", "revid": "218775", "url": "https://lij.wikipedia.org/wiki?curid=28415", "title": "Giancan\u00e9ie e i sette n\u00e2ni", "text": "Giancan\u00e9ie e i sette n\u00e2ni (in lengua ingleise \"Snow White and the Seven Dwarfs\" e in lengua italiann-a \"Biancaneve e i sette nani\") a l'\u00e9 'na pel\u00eccola d'anima\u00e7i\u00f3n e muxic\u00e2le stat\u00fbnit\u00e9ise prod\u00fba da Walt Disney inte l'\u00e0nno 1937.\nDescri\u00e7ion e st\u00f2ia.\nA pel\u00eccola \"Giancan\u00e9ie e i sette n\u00e2ni\" a l'\u00e9 baz\u00e2 s\u00f4via a f\u00f6a \"Giancan\u00e9ie e i sette n\u00e2ni\" di Fr\u00e6 Grimm. \nO reg\u00ecsta o l'\u00e9 David Hand."}
{"id": "28416", "revid": "12052", "url": "https://lij.wikipedia.org/wiki?curid=28416", "title": "Sta\u00e7i\u00f3n de Racconigi", "text": "A sta\u00e7i\u00f3n de Racconigi, (in italian \"Stazione di Racconigi\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1853, a l'e ao servi\u00e7io do com\u00f9n de Racconigi, in Provinsa de Cuneo.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"arg\u00e9nto\"."}
{"id": "28417", "revid": "12052", "url": "https://lij.wikipedia.org/wiki?curid=28417", "title": "Sta\u00e7i\u00f3n de Carmagnola", "text": "A sta\u00e7i\u00f3n de Carmagnola, (in italian \"Stazione di Carmagnola\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a e asc\u00ec in sci\u00e2 Carmagnola-Br\u00e0, averta a part\u00ec dao 1853, a l'e ao servi\u00e7io do com\u00f9n de Carmagnola, inta \u00c7itt\u00e6 metropolitann-a de Turin.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"argento\"."}
{"id": "28418", "revid": "12052", "url": "https://lij.wikipedia.org/wiki?curid=28418", "title": "Sta\u00e7i\u00f3n de Villastellone", "text": "A sta\u00e7i\u00f3n de Villastellone, (in italian \"Stazione di Villastellone\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, averta a part\u00ec dao 1860, a l'e ao servi\u00e7io do com\u00f9n de Villastellone, inta \u00c7itt\u00e6 metropolitann-a de Turin.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"arg\u00e9nto\"."}
{"id": "28419", "revid": "12052", "url": "https://lij.wikipedia.org/wiki?curid=28419", "title": "Sta\u00e7i\u00f3n de Trofarello", "text": "A sta\u00e7i\u00f3n de Trofarello, (in italian \"Stazione di Trofarello\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a e asc\u00ec in sci\u00e2 Trofarello-Chieri, averta a part\u00ec dao 1848, a l'e ao servi\u00e7io do com\u00f9n de Trofarello, inta \u00c7itt\u00e6 metropolitann-a de Turin.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"arg\u00e9nto\"."}
{"id": "28420", "revid": "12052", "url": "https://lij.wikipedia.org/wiki?curid=28420", "title": "Sta\u00e7i\u00f3n de Santena-Tetti Giro", "text": "A sta\u00e7i\u00f3n de Santena-Tetti Giro, (in italian Stazione di Santena-Tetti Giro) a l'\u00e9a inn-a sta\u00e7i\u00f3n ferovi\u00e0ria italiann-a c'a se trovava in sci\u00e2 linia Turin-Sann-a.\nSt\u00f2ia.\nL'inpianto o l'\u00e9a st\u00e6to averto a part\u00ec dao 1853 e o l'\u00e9a ao servi\u00e7io do com\u00f9n de Santena, p\u00e9 a fra\u00e7i\u00f3n de Tetti Giro, inta \u00c7itt\u00e6 metropolitann-a de Turin. A ferm\u00e2 a l'\u00e8 st\u00e6ta sopr\u00e8ssa into 2003, asemme a quelle de Genola (in Provinsa de Cuneo) e a quella de Cosceria (inta Provinsa de Sann-a), d\u00f2ppo l'inativit\u00e6 do fabric\u00f2u sto li o l'\u00e8 st\u00e6to asc\u00ec cacci\u00f2u z\u00f9. Into 2018 o comun o l'ha prop\u00f2sto a costro\u00e7i\u00f3n de ina neuva ferm\u00e2 ferovi\u00e0ria, ao momento sen\u00e7a nisciun resurtatto."}
{"id": "28421", "revid": "12052", "url": "https://lij.wikipedia.org/wiki?curid=28421", "title": "Provincia di Novara", "text": ""}
{"id": "28425", "revid": "1211", "url": "https://lij.wikipedia.org/wiki?curid=28425", "title": "Nelis", "text": ""}
{"id": "28431", "revid": "12052", "url": "https://lij.wikipedia.org/wiki?curid=28431", "title": "Lengua di Segni Azera", "text": "A lengua di segni azera (in az\u00earo \"Az\u0259rbaycan i\u015far\u0259t dili\", A\u0130D) a l'\u00e8 unn-a lengua di segni parl\u00e2 inta Comunit\u00e6 Sorda in Azerbaijan. A l'\u00e8 doeuvi\u00e2 da \u00e7irca 31.000 de personn-e."}
{"id": "28433", "revid": "12552", "url": "https://lij.wikipedia.org/wiki?curid=28433", "title": "Castreveggiu", "text": ""}
{"id": "28435", "revid": "10132", "url": "https://lij.wikipedia.org/wiki?curid=28435", "title": "Francavilla Fontana", "text": "Francavilla Fontana o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28436", "revid": "12052", "url": "https://lij.wikipedia.org/wiki?curid=28436", "title": "Sta\u00e7i\u00f3n de Moncalieri", "text": "A sta\u00e7i\u00f3n de Moncalieri, (in italian \"Stazione di Moncalieri\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a e in sci\u00e2 Turin-Zena asc\u00ec, averta a part\u00ec dao 1848, a l'e ao servi\u00e7io do com\u00f9n de Moncalieri inta \u00c7itt\u00e6 metropolitann-a de Turin.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"arg\u00e9nto\"."}
{"id": "28437", "revid": "10132", "url": "https://lij.wikipedia.org/wiki?curid=28437", "title": "Latiano", "text": "Latiano o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28439", "revid": "10132", "url": "https://lij.wikipedia.org/wiki?curid=28439", "title": "Mesagne", "text": "Mesagne o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28440", "revid": "10132", "url": "https://lij.wikipedia.org/wiki?curid=28440", "title": "Oria", "text": "Oria o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28441", "revid": "10132", "url": "https://lij.wikipedia.org/wiki?curid=28441", "title": "Ostuni", "text": "Ostuni o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28442", "revid": "12052", "url": "https://lij.wikipedia.org/wiki?curid=28442", "title": "Sta\u00e7i\u00f3n de Tur\u00ecn Lingotto", "text": "A sta\u00e7i\u00f3n de Turin Lingotto, (in italian Stazione di Torino Lingotto) a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a, ma asc\u00ec in sci\u00e2 Turin-Z\u00eana, a Turin-Mil\u00e0n e in sci\u00e2 Tur\u00ecn-Pinerolo averta a part\u00ec dao 1910, a l'e ao servi\u00e7io do com\u00f9n de Turin capoleugo da loc\u00e2le \u00e7itt\u00e6 metropolitann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Turin Lingotto a l'\u00e8 inn-a sta\u00e7ion de categor\u00eea \"d'\u00f2u\"."}
{"id": "28443", "revid": "10132", "url": "https://lij.wikipedia.org/wiki?curid=28443", "title": "San Donaci", "text": "San Donaci o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28448", "revid": "10132", "url": "https://lij.wikipedia.org/wiki?curid=28448", "title": "San Michele Salentino", "text": "San Michele Salentino o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28449", "revid": "2355", "url": "https://lij.wikipedia.org/wiki?curid=28449", "title": "Stasiun de Eca e Nasag\u00f2", "text": ""}
{"id": "28452", "revid": "10132", "url": "https://lij.wikipedia.org/wiki?curid=28452", "title": "San Pancrazio Salentino", "text": "San Pancrazio Salentino o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28457", "revid": "12552", "url": "https://lij.wikipedia.org/wiki?curid=28457", "title": "\u0160taziun d\u2019l Eca \u00e8 d\u2019Nasag\u00f2", "text": ""}
{"id": "28459", "revid": "1211", "url": "https://lij.wikipedia.org/wiki?curid=28459", "title": "San Pietro Vernotico", "text": "San Pietro Vernotico o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28460", "revid": "10132", "url": "https://lij.wikipedia.org/wiki?curid=28460", "title": "San Vito dei Normanni", "text": "San Vito dei Normanni o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28465", "revid": "10132", "url": "https://lij.wikipedia.org/wiki?curid=28465", "title": "Torchiarolo", "text": "Torchiarolo o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28466", "revid": "10132", "url": "https://lij.wikipedia.org/wiki?curid=28466", "title": "Torre Santa Susanna", "text": "Torre Santa Susanna o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28467", "revid": "10132", "url": "https://lij.wikipedia.org/wiki?curid=28467", "title": "Villa Castelli", "text": "Villa Castelli o l'\u00e8 'n com\u00fbn itali\u00e0n de abitanti da provinsa de Brindisi,&lt;br&gt;inta regi\u00f3n Puggia."}
{"id": "28473", "revid": "10132", "url": "https://lij.wikipedia.org/wiki?curid=28473", "title": "Acquaviva delle Fonti", "text": "Acquaviva delle Fonti o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28474", "revid": "10132", "url": "https://lij.wikipedia.org/wiki?curid=28474", "title": "Adelfia", "text": "Adelfia o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28475", "revid": "10132", "url": "https://lij.wikipedia.org/wiki?curid=28475", "title": "Alberobello", "text": "Alberobello o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28479", "revid": "10132", "url": "https://lij.wikipedia.org/wiki?curid=28479", "title": "Altamura", "text": "Altamura o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28480", "revid": "10132", "url": "https://lij.wikipedia.org/wiki?curid=28480", "title": "Binetto", "text": "Binetto o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28481", "revid": "10132", "url": "https://lij.wikipedia.org/wiki?curid=28481", "title": "Bitetto", "text": "Bitetto o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28484", "revid": "8138", "url": "https://lij.wikipedia.org/wiki?curid=28484", "title": "Bitonto", "text": "Bitonto o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28485", "revid": "10132", "url": "https://lij.wikipedia.org/wiki?curid=28485", "title": "Bitritto", "text": "Bitritto o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28486", "revid": "10132", "url": "https://lij.wikipedia.org/wiki?curid=28486", "title": "Capurso", "text": "Capurso o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28487", "revid": "10132", "url": "https://lij.wikipedia.org/wiki?curid=28487", "title": "Molchat Doma", "text": "I Molchat Doma (in ruscio: \u041c\u043e\u043b\u0447\u0430\u0442 \u0414\u043e\u043c\u0430, \"E case en scilen\u00e7iose\") en unna banda new wave Bieloruscia de Minsk, form\u00e2 do 2017. I membri a-o presente en Egor Shkutko (voxe), roman Komogortsev (chitara, sintetizzat\u00f4 e drum machine), e Pavel Kozlov (basso, chitara e sintetizzat\u00f4). E seu sonorit\u00e6 en st\u00e6te infruens\u00e6 da-a muxica rock ruscia di anni '80, e l'en st\u00e6te definie comme post-punk, new wave, synth-pop e cold wave.\nI l'an pubricou in autonomia o seu primmo album, \"S krysh nashikh domov\" \"Da-i teiti a-e case\" do 2017 e ci\u00f9 avanti o seu segondo \"Etazhi\", \"Cien\" pe-o 2018, pe mezo da label indipendente todesca Detriti Records. D\u00f2ppo avei gu\u00e4gnou da popolarit\u00e6 \u00e0 livello mondi\u00e2 i firmian pe-a label america\u00f1a Sacred Bones Record do 2020, ch'a l'\u00e0 pubricou torna i seu album, e questo marchi\u00e0 a seu primma pubrica\u00e7ion into N\u00f2rd America. O seu terso album da studio, \"Monument,\" o vegni\u00e0 pubricou a-i 13 de Novembre do 2020.\nSt\u00ee e testi.\nI molchat Doma an decciarou d'\u00ebse st\u00e6ti infruens\u00e6 da-a muxica r\u00f2ck ruscia di anni '80, da l'ea da Perestroika, a ci\u00f9 arregord\u00e2 l'\u00e9 a banda Kino. I l'an piggiou da exempio asc\u00ec i The Cure e i Joy Division; o st\u00ee de canto do Egor Shkutko e a seu presensa \"on-stage\" pan do tutto scimile \u00e0 quelle do Ian Curtis, o cantante di Joy Division. I Molchat Doma \u00e0n f\u00e6to accap\u00ee ch'i l'apprexan asc\u00ec o cantante di The Cure, o Robert Smith e o Dave Gahan di Depeche Mode, into spe\u00e2 de poei cant\u00e2 insemme \u00e0 loiatri.\nDe n\u00f2tta l'\u00e9 a mancansa de un batterista ma o deuvio de unna drum machine. O son into seu complescio o v\u00ebgne descrito da-i m\u00e6ximi Molchat Doma comme \"post-punk, new wave, a-o lao ci\u00f9 scuo do synth-pop\". I seu testi v\u00ebgnan descriti da \"Emerging Europ\" e \"Corporate intelligence\" comme \"unna pittua scua da vitta pass\u00e2 sotta o communismo, cosc\u00ec comme da vitta d'ancheu in Bieloruscia, unna na\u00e7ion ancon ch'a \u00e7erca de liber\u00e2se da-o seu passou communista\" into afferm\u00e2 che \"i f\u00efso existii 40 anni primma a \u00e7ensua do stato sovietico no gh'avieiva concesso i driti de pubric\u00e2\". I Molchat Doma en visti vexin a-a \"muxica doomer\", unna mersa particol\u00e2 de muxica sentia da-i \"doomers\". Caratterizz\u00e2 da atmosfee freide e tristi, testi introspettivi concentr\u00e6 despesso in sci\u00f4 senso de solitudine e con un son pe-o ci\u00f9 dist\u00f2pico, tutte caratteristiche retrov\u00e6 inta muxica di Molchat Doma. Questa l'\u00e9 st\u00e6ta parte de l'aumentou successo da banda in sce l'internet."}
{"id": "28488", "revid": "10132", "url": "https://lij.wikipedia.org/wiki?curid=28488", "title": "Casamassima", "text": "Casamassima o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28489", "revid": "12052", "url": "https://lij.wikipedia.org/wiki?curid=28489", "title": "Sta\u00e7i\u00f3n de Tur\u00ecn Porta Nuova", "text": "A sta\u00e7i\u00f3n de Turin Porta Nuova, (\u00f2 asc\u00ec \"Sta\u00e7i\u00f3n de Turin P\u00f2rte N\u00eauva\", in piemont\u00e9ize \"Stassion \u00ebd Turin P\u00f2rta Neuva\",&lt;br&gt;in italian \"Stazione di Torino Porta Nuova\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 linia Turin-Sann-a,&lt;br&gt;ma asc\u00ec in sce quella p\u00e9 Milan, Pinerolo, Zena e o Frejus.\nA strut\u00fba a l'\u00e8 st\u00e6ta averta a part\u00ec dao 1864 e a l'e ao servi\u00e7io do com\u00f9n de Turin capoleugo da \u00c7itt\u00e6 metropolitann-a loc\u00e2le, a \u00e7itt\u00e6 de longo ci\u00f9 inport\u00e0nte da Region Piemonte.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"de pl\u00e0tino\"."}
{"id": "28490", "revid": "10132", "url": "https://lij.wikipedia.org/wiki?curid=28490", "title": "A sirenetta", "text": "A sirenetta (in lengua ingleise \"The Little Mermaid\" e in lengua italiann-a \"La sirenetta\") a l'\u00e9 'na pel\u00eccola d'anima\u00e7i\u00f3n e muxic\u00e2le stat\u00fbnit\u00e9ise prod\u00fba da Walt Disney inte l'\u00e0nno 1989."}
{"id": "28491", "revid": "12552", "url": "https://lij.wikipedia.org/wiki?curid=28491", "title": "Sta\u00e7i\u00f3n de Tor\u00ecn P\u00f2rta N\u00eauva", "text": ""}
{"id": "28492", "revid": "1211", "url": "https://lij.wikipedia.org/wiki?curid=28492", "title": "Liv and Maddie", "text": "Liv and Maddie (in lengua italiann-a \"Liv e Maddie\") a l'\u00e9 'na s\u00e9rie de televixon di Stati \u00dbnii cre\u00e2 da John D. Beck e Ron Hart inte l'\u00e0nno 2013 pe-a Disney Channel. Ambient\u00e2 inte 'na \u00e7itt\u00e6 piccinn-a di Stati \u00dbnii ciamm\u00e2 Wisconsin. \nA famiggia protagonista a l'\u00e9 quella di Rooneys, da qu\u00e6 fan parte Liv, Maddie, Joey, Parker, Pete, e Karen."}
{"id": "28493", "revid": "10132", "url": "https://lij.wikipedia.org/wiki?curid=28493", "title": "The Fox and the Hound", "text": "The Fox and the Hound (in lengua italiann-a \"Red e Toby nemiciamici\") a l'\u00e9 'na pel\u00eccola d'anima\u00e7i\u00f3n stat\u00fbnit\u00e9ise prod\u00fba da Walt Disney inte l'\u00e0nno 1981."}
{"id": "28498", "revid": "10132", "url": "https://lij.wikipedia.org/wiki?curid=28498", "title": "Cassano delle Murge", "text": "Cassano delle Murge o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28499", "revid": "10132", "url": "https://lij.wikipedia.org/wiki?curid=28499", "title": "Castellana Grotte", "text": "Castellana Grotte o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28503", "revid": "10132", "url": "https://lij.wikipedia.org/wiki?curid=28503", "title": "Cellamare", "text": "Cellamare o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28504", "revid": "10132", "url": "https://lij.wikipedia.org/wiki?curid=28504", "title": "Conversano", "text": "Conversano o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28505", "revid": "10132", "url": "https://lij.wikipedia.org/wiki?curid=28505", "title": "Corato", "text": "Corato o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28506", "revid": "10132", "url": "https://lij.wikipedia.org/wiki?curid=28506", "title": "Gioia del Colle", "text": "Gioia del Colle o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28507", "revid": "12052", "url": "https://lij.wikipedia.org/wiki?curid=28507", "title": "T\u00fbre d'Bolchi", "text": "A t\u00fbr\u00e8 d'Bolchi (dicc\u1ecba asc\u00ec T\u00fbre d'i Saras\u0305c\u0305\u00ee, \"Torre dei Saraceni\" in itali\u00e0n) \u1e5b\u00e8 a b\u00f4se runda d\u2019 urigine antica ch\u2019a s\u2019 t\u1e5b\u00f6va \u2018n Ota Vol Tonno, ai cunf\u00ee fra a cum\u00fcna d'Ulm\u00e8a \u00e8 qualla d'Gare\u0161\u0161e p\u014dcu da \u1e5ba lun\u0292i d\u2019n Bolchi, f\u1e5b\u00e2ziun d\u2019 Ulm\u00e8a.\nSt\u00f4\u1e5bia.\nA t\u00fbr\u00e8 \u1e5b\u2019 e\u1e5ba \u0161t\u00f4 foccia tra a fin d\u2019 l VIII \u00e8 \u2018l p\u2019\u1e5b\u2019nzippi d\u00fb IX seculu cunt\u1e5ba i sa\u1e5bas\u0305c\u0305\u00ee, cun u \u0161c\u014dppu d\u2019 vago p\u2019l tempu, da\u1e5ba lun\u0292i, l\u2019arivu d\u00ee sa\u1e5bas\u0305c\u0305\u00ee ch\u2019 i vignivo dal Moa Ligure. S\u2019cundu oci \u0161t\u00fcdius\u0305c\u0305i, a t\u00fbr\u00e8 \u1e5b\u00e8 \u2018nvece c\u1ecb\u00fc\u02ca antica \u00e8 a s\u2019\u1e5b\u00e8va d\u00fb VI seculu, quon\u2019 ch\u00e8 i bi\u0292ant\u00ee ch\u00e8 j\u2019av\u00e8vo focciu ina linea fultific\u014d \u2018nsl \u0161punde d\u2019 Tonno p\u2019l cuntignia l\u2019e\u0161pansciun d\u00ee lunguboldi v\u00e8lsu a Lig\u00fc\u1e5bia.\nU j\u2019\u00e8 div\u00e8lse legende \u2018ns\u00e2 t\u00fbr\u00e8, ch\u2019i dis\u0305c\u0305\u1ecbo ch\u00e8 i sa\u1e5bas\u0305c\u0305\u00ee i \u1e5b\u2019av\u00e8vo tign\u1ecb\u00fca p\u2019l oggni \u00e8 oggni f\u00e8nd\u2019ne a bose p\u2019l \u00e8l razz\u00ee nt\u00e2 z\u014dna. In \u0292uv\u00e8ntu d\u00e2 famia d\u00ee Zitta cun in t\u1e5b\u00fcccu l\u2019avr\u00e8va d\u2019\u0161bl\u00e0 da sulu t\u00fccci i sa\u1e5bas\u0305c\u0305\u00ee p\u2019l libe\u1e5boa l\u2019amu\u1e5busa ch\u2019 \u1e5b\u2019e\u1e5ba \u0161t\u00f4 rapia dai sa\u1e5bas\u0305c\u0305\u00ee. Au \u0292uv\u00e8ntu\u00a0 j\u2019 av\u00e8vo p\u00f6 docc\u1ecbu u \u0161t\u1e5b\u00e2n\u014dmme d\u2019 \"Tulnatua\" (Tornatore in italian), p\u2019lch\u00e9 l\u2019 e\u1e5ba tuln\u00e0 vivu da \u1e5ba t\u00fbr\u00e8.\nCa\u1e5batteri\u0161tiche.\n\u1e5a\u2019\u00ea t\u00fbr\u00e8 a bose runda foccia d\u2019 p\u1e5bea d\u2019 l\u2019 p\u014d\u0161tu tign\u00fca \u2018ns\u00e8mm\u00e8 da\u1e5ba cauzina, au \u1e5b\u2019\u00ea \u2018nc\u00f9 ota 9 met\u1e5bi. Dr\u00e8ntu \u1e5b\u2019\u00f4 \u2018n diamet\u1e5bu d\u2019 trai met\u1e5bi, \u00e8 au a monca d\u2019l chiv\u00e8ltu. Al p\u1e5b\u2019nzippi r\u2019e\u1e5ba c\u1ecb\u00fc\u02ca ota, u s\u2019 dis\u0305c\u0305e ch\u2019 a fusse ota 27 met\u1e5bi \u00e8 drentu u j\u2019e\u1e5ba trai surei \u2018n lagn\u1ecbu. Au d\u00ec d\u2019 \u0292\u00f4 u s\u2019 ent\u1e5ba da in auv\u00e8lt\u00fc\u1e5ba a liv\u00e9llu d\u00e2 t\u00e8ra, ma ina v\u014dta, p\u2019l p\u00e8\u1e5ba difendo mejiu, u s\u2019 \u2018nt\u1e5bova a div\u00e8lsci met\u1e5bi d\u2019 autezza cun ina \u0161co\u1e5ba d\u2019 lagn\u1ecbu, ch\u00e8 a vigniva gav\u00f4 a \u1e5ba \u0161v\u00e8lta \u2018n cosu d\u2019atoccu o pe\u1e5biculu.\nA ina zinquant\u00e8na d'met\u1e5bi da \u1e5ba t\u00fbr\u00e8, u j\u2019 \u00e8 ina plocca d'p\u1e5bea, d\u2019 cilca \u00f6cc\u1ecbu-des\u0305c\u0305\u2019 met\u1e5bi, lun\u2019 ch\u2019 u\u2019 s\u2019 p\u014d\u02ca \u2018nc\u00f9 vago a p\u1e5bea \u0161cav\u00f4 cum\u2019 i fusso d\u00ee polvi \u0161ca\u1e5b\u00ee. U s\u2019 dis\u0305c\u0305e ch\u2019i fusso \u0161toi focci dai sa\u1e5bas\u0305c\u0305\u00ee p\u2019l ade\u0161t\u1e5boa \u00e8l ma\u0161noi a rapizose \u2018nsl\u2019 p\u1e5b\u00ea.\nA t\u00fbr\u00e8 a s\u2019 t\u1e5b\u00f6va a ina quota d\u2019 894 met\u1e5bi \u2018ns\u00fb livellu d\u2019l moa \u2018ns\u2019 \u00fcna diramaziun muntusa ch\u2019 a s\u2019 d\u2019\u0161tocca da\u1e5ba Cad\u00e8na alpina \u2018n direziun d\u00fb sulcu principoa d\u00e2 Val Tonno, ch\u2019 a \u0161ta suvo \u00e8l c\u00e0 d\u2019 Bolchi \u00e8 a \u0161taziun d'Eca-Nasag\u00f2, \u2018nsa linea Zevo - Ulm\u00e8a. A pus\u0305c\u0305iziun \u0161pettaculoa a \u1e5ba fa vago da ina lunga d\u2019\u0161tonza a \u1e5ba rende \u00fcn d\u00ee munumenti-c\u1ecb\u00fc\u02ca cugn\u1ecbusc\u1ecb\u00fc d\u2019l Ota Vol Tonno.\nAcessu.\nU s\u2019 p\u014d\u02ca arivoa a \u1e5ba t\u00fbr\u00e8 d\u00fc Sa\u1e5bas\u0305c\u0305\u00ee p\u2019r\u00a0in vi\u00f6a ch\u2019u munta d\u2019 n Bolchi, pas\u00e8ndu p\u1e5bimma dal C\u00e0 d\u00ee Zitta. J\u2019 \u00fcltimi met\u1e5bi del vi\u00f6a ch\u2019u p\u014dlta a \u1e5ba t\u00fbr\u00e8 i sun c\u1ecb\u00fct\u014d\u0161tu dr\u00fcu da foa \u00e8 l\u2019 att\u1e5bav\u00e8lsa d\u2019l plocche d\u2019 r\u014dcca d\u1e5biccia; \u00fcltimamente i sun \u0161toi b\u00fctoi \u2018n scighi\u1e5bezza dal GAL ch\u2019u s\u2019 \u2018nte\u1e5bessa \u00a0d\u2019 j\u2019 at\u1e5bative t\u00fc\u1e5bi\u0161tiche d\u00e2 \u0292\u014dna, l'\u00e8 mejiu nu \u2018ndoji s\u00e8 a t\u00e8ra \u1e5b\u00ea giaz\u00f4 \u014d su j\u2019 \u00e8 a giozza."}
{"id": "28510", "revid": "1211", "url": "https://lij.wikipedia.org/wiki?curid=28510", "title": "Fe' pubbrica", "text": ""}
{"id": "28514", "revid": "10132", "url": "https://lij.wikipedia.org/wiki?curid=28514", "title": "Gravina in Puglia", "text": "Gravina in Puglia o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28529", "revid": "10132", "url": "https://lij.wikipedia.org/wiki?curid=28529", "title": "Grumo Appula", "text": "Grumo Appula o l'\u00e8 'n com\u00fbn itali\u00e0n de abitanti da \u00c7itt\u00e6 metropolitann-a de Bari,&lt;br&gt;inta regi\u00f3n Puggia,\u200e in Italia."}
{"id": "28532", "revid": "12552", "url": "https://lij.wikipedia.org/wiki?curid=28532", "title": "Stasiun de Garesce", "text": ""}
{"id": "28536", "revid": "1211", "url": "https://lij.wikipedia.org/wiki?curid=28536", "title": "\u0152\u00fcro", "text": ""}
{"id": "28541", "revid": "12552", "url": "https://lij.wikipedia.org/wiki?curid=28541", "title": "Arnasco", "text": ""}
{"id": "28544", "revid": "1211", "url": "https://lij.wikipedia.org/wiki?curid=28544", "title": "Pictures from Italy", "text": "Pictures from Italy (Inprescio\u00een d'It\u00e0lia) o l'\u00e8 'n di\u00e2io de vi\u00e2gio de Charles Dickens, scr\u00eeto into 1846. Seg\u00f3ndo qu\u00e0nte o l'\u00e8 st\u00e6to d\u00eeto da-a scritr\u00eexe Kate Flint o l\u00ecbbro o prezenta l'It\u00e0lia in m\u00f2ddo d'aregord\u00e2 o car\u00e0tere de l'out\u00f4, descr\u00eeta \"c\u00f3mme o spet\u00e0colo ca\u00f2tico de 'na lant\u00e8rna m\u00e0gica, incant\u00f2u s\u00e9gge da-e inm\u00e0gine ch'o \u00f2fre e da l\u00ea m\u00e6ximo c\u00f3mme spetat\u00f4\".\nCont\u00e8sto.\nInto 1844, Dickens o prendi\u00e2 'na p\u00f6sa da-a scr\u00eet\u00fba de rom\u00e0nzi e pe squ\u00e6xi 'n \u00e0nno o vi\u00e2gi\u00e2 pe-a Fr\u00e0nsa e pe l'It\u00e0lia co-a s\u00f2 fam\u00ecggia. D\u00f2ppo av\u00e9i vixit\u00f2u Par\u00ecggi, L\u00econ e Avign\u00f3n, o scrit\u00f4 o l'arivi\u00e2 a Z\u00eana, d\u00f3nde o s'afermi\u00e2 pe qu\u00e0rche t\u00e9npo. A qu\u00e9sto per\u00eeodo o l'\u00e8 dedic\u00f2u t\u00f9tto 'n cap\u00ectolo do l\u00ecbbro (o qu\u00e0rto, \"Genoa and Its Neighbourhood\" - Z\u00eana e cont\u00f3rni), descriv\u00e9ndo o s\u00f2 sogi\u00f3rno pr\u00ecmma a Arb\u00e2 e p\u00f6i inta V\u00eclla de Pesch\u00eae.\nPart\u00eeo da-a \u00e7it\u00e6 l\u00ecgure, Dickens o vixiti\u00e2 d\u00f3nca A Sp\u00e9zza, R\u00f3mma, N\u00e0poli (co-o Vez\u00f9vio che a l'\u00e9poca o l'\u00eaa in gr\u00e0nde ativit\u00e6), Fir\u00e9nse, Bol\u00f2gna e Ven\u00e9\u00e7ia.\nCo-e s\u00f2 inprescio\u00een in sci\u00f4 vi\u00e2gio contegn\u00fbe inte 'sto l\u00ecbbro chi, Dickens o r\u00e9nde 'n qu\u00e0ddro da pen\u00eezoa carateriz\u00f2u da f\u00f2rti contr\u00e0sti, particolarm\u00e9nte ci\u00e6i inte \u00e7it\u00e6 tra-e grandi\u00f4ze costru\u00e7io\u00een e a dezola\u00e7i\u00f3n urb\u00e2na, co-a v\u00ectta de t\u00f9tti i gi\u00f3rni ch'a avegn\u00eeva a l'\u00f3nbra di ant\u00eeghi monum\u00e9nti. A colp\u00ee in m\u00f2ddo particol\u00e2 l'inmagina\u00e7i\u00f3n de l'out\u00f4 a l'\u00e8 per\u00f2 st\u00e6ta a v\u00ectta de str\u00e0dda da g\u00e9nte do p\u00f2sto, con particol\u00e2 aten\u00e7i\u00f3n sorviat\u00f9tto a-i cost\u00f9mmi, a-o popol\u00ecn, a-i z\u00eaughi e a-e f\u00e8ste, c\u00f3mme di spet\u00e0coli tiatr\u00e2li \u00f2 o gr\u00e0nde carlev\u00e2 de R\u00f3mma.\nDa-o l\u00ecbbro o se p\u00eau d\u00f3nca acap\u00ee c\u00f3mme o scrit\u00f4 o fo\u00eese pers\u00f3nn-a matin\u00ea e gr\u00e0n caminad\u00f4, dot\u00e2 de 'n'energ\u00eea e 'na co\u00eexit\u00e6 s\u00e9nsa f\u00ecn.\nCap\u00ectoli.\nO l\u00ecbbro \"Pictures from Italy\" o l'\u00e8 sudiv\u00eezo tra qu\u00e9sti \u00f9nze cap\u00ectoli, ci\u00f9 o pr\u00f2logo:"}
{"id": "28545", "revid": "12052", "url": "https://lij.wikipedia.org/wiki?curid=28545", "title": "\u00cezoa lengo\u00ecstica", "text": "'N'\u00eezoa \u00f2 'nenclave\" lengo\u00ecstica\"' a l'\u00e8 'n terit\u00f6io d\u00f3nde a magior\u00e0nsa da popola\u00e7i\u00f3n storicam\u00e9nte rescid\u00e9nte inta z\u00f6na a parla 'na l\u00e9ngoa div\u00e8rsa da qu\u00e9lla dif\u00fbza inte regio\u00een gi\u00f6gr\u00e0fiche d\u2019in g\u00eeo. Qu\u00e9sta scitoa\u00e7i\u00f3n a l'\u00e8 generalm\u00e9nte dov\u00fba a 'na prez\u00e9nsa teritori\u00e2le storicam\u00e9nte docoment\u00e2 de \u00e7\u00e8rtid\u00f9n minor\u00e0nse lengo\u00ecstiche \u00f2p\u00fb, in t\u00e9npi ci\u00f9 rec\u00e9nti, a 'na migra\u00e7i\u00f3n de gr\u00f9ppi lengo\u00ecstichi ci\u00f9 \u00f2 m\u00eano v\u00e0sti inta z\u00f6na.\nO l'\u00e8 \u00e0nche posc\u00ecbile che, inte 'n \u00e7\u00e8rto terit\u00f6io, a prez\u00e9nsa do gr\u00f9ppo lengo\u00ecstico de minor\u00e0nsa a s\u00e9gge storicam\u00e9nte as\u00e6 ci\u00f9 ant\u00eega de qu\u00e9lla de magior\u00e0nsa, c\u00f3mme inti c\u00e2xi de invaxo\u00een, conqu\u00ecste \u00f2 \u00f2cupa\u00e7io\u00een dov\u00fbe a confl\u00ectti de v\u00e0rio g\u00e9nere. Co-o t\u00e8rmine pen\u00eezoe lengo\u00ecstiche se indic\u00e0n pe c\u00f3ntra di terit\u00f6i vix\u00ecn abit\u00e6 da-a m\u00e6xima na\u00e7i\u00f3n, coleg\u00e6 a-o continuum lengo\u00ecstico prin\u00e7ip\u00e2 ma pe-a ci\u00f9 p\u00e0rte circond\u00e6 da \u00e2tre l\u00e9ngoe.\nO t\u00e8rmine \u00eezoa lengo\u00ecstica (in ted\u00e9sco \"Sprachinsel\") o l'\u00e8 st\u00e6to coni\u00f2u pe-a pr\u00ecmma v\u00f2tta into 1847 pe descr\u00eeve 'na popola\u00e7i\u00f3n sl\u00e2va ch'a se trov\u00e2va inta Pr\u00f9scia \u00d2rient\u00e2le vix\u00ecn a-a \u00e7it\u00e6 K\u00f6nigsberg (d'ancheu Kaliningrad), inte 'n'\u00e0rea d\u00f3nca de l\u00e9ngoa ted\u00e9sca."}
{"id": "28547", "revid": "12052", "url": "https://lij.wikipedia.org/wiki?curid=28547", "title": "Zen\u00e9ixi de Gibilt\u00e6ra", "text": "I Zen\u00e9ixi de Gibilt\u00e6ra s\u00f3n 'na comunit\u00e6 \u00e9tnica ch'a v\u00eeve da s\u00e9coli a Gibilt\u00e6ra, form\u00e2 da-i discend\u00e9nti di inmigr\u00e6 zen\u00e9ixi e l\u00ecguri ariv\u00e6 inta z\u00f6na a part\u00ee da-o XVI s\u00e9colo. D'ancheu qu\u00e9sto gr\u00f9ppo o l'\u00e9 do t\u00f9tto integr\u00f2u inta socj\u00eat\u00e6 do pic\u00ecn terit\u00f6io ingl\u00e9ize, d\u00e6to ch'a no gh'\u00e9 ci\u00f9 di parl\u00e0nti de l'\u00f2rigin\u00e2io dial\u00e9tto l\u00ecgure de Gibilt\u00e6ra.\nSt\u00f6ia.\n\u00c9mmo v\u00e0rie testimoni\u00e0nse de 'na comunit\u00e6 de emigr\u00e6 zen\u00e9ize ch'a s'\u00e9 trasferi\u00e2 a Gibilt\u00e6ra a part\u00ee da-o XVI s\u00e9colo e che, inta pr\u00ecmma meit\u00e6 do XVIII, a raprezent\u00e2va ci\u00f9 de 'n t\u00e8rso da s\u00f2 popola\u00e7i\u00f3n. Scib\u00e9n che s\u00f3n st\u00e6ti ciam\u00e6 \"zen\u00e9ixi\", d\u00e6to che a l'\u00e9poca vegn\u00eevan t\u00f9tti da-a Rep\u00f9brica de Z\u00eana, o l'\u00e9 ci\u00e6o che, \u00f3ltre che da-o capol\u00eaugo l\u00ecgure, ariv\u00e0van da-e d\u00f4e Riv\u00eae asc\u00ec.\nApr\u00eauvo a-a conqu\u00ecsta de Gibilt\u00e6ra da-a Sp\u00e0gna into 1704 a ci\u00f9 p\u00e0rte de l'\u00f2rigin\u00e2ia popola\u00e7i\u00f3n spagn\u00f2lla da z\u00f6na a se trasferi\u00e2 da \u2019n\u2019\u00e2tra p\u00e0rte e, tra qu\u00e9lli che pe c\u00f3ntra deciddi\u00e0n de rest\u00e2, se p\u00eauan aregord\u00e2 30 fam\u00ecgge zen\u00e9ixi. Qu\u00e9ste st\u00e2van sorviat\u00f9tto inte l'\u00e0rea conosci\u00fba c\u00f3mme \"Catalan Bay\", d\u00f3nde travagi\u00e2van pi-\u00e2 ci\u00f9 p\u00e0rte c\u00f3mme pesco\u00e9i. Inti \u00e0nni suces\u00eevi a-a conqu\u00ecsta de Gibilt\u00e6ra e do s\u00f2 trasferim\u00e9nto form\u00e2le a-o R\u00e9gno Un\u00eeo, i zen\u00e9ixi de \"Catalan Bay\" incomensi\u00e0n a dedic\u00e2se a \u00e2tre ativit\u00e6, no s\u00f4lo ligh\u00e6 a-a p\u00e9sca ma a-o com\u00e8rcio e a l'artigian\u00e2to asc\u00ec.\nSeg\u00f3ndo o censim\u00e9nto do 1725, in sce 'na popola\u00e7i\u00f3n tot\u00e2le de 1.113 abit\u00e0nti, in zen\u00e9ixi \u00eaan b\u00e9n 414, sego\u00eei da 400 spagn\u00f2lli, 137 ebr\u00eai, 113 brit\u00e0nichi e i rest\u00e0nte 49 de \u00e2tra na\u00e7ionalit\u00e6, sorviat\u00f9tto portogh\u00e9ixi e oland\u00e9ixi. Anc\u00f3n into 1753 i zen\u00e9ixi \u00eaan o gr\u00f9ppo ci\u00f9 numer\u00f4zo tra i civ\u00eeli rescid\u00e9nti a Gibilt\u00e6ra, con squ\u00e6xi o 34% da s\u00f2 popola\u00e7i\u00f3n, e sc\u00ecnn-a-o 1830 'n itali\u00e0n fortem\u00e9nte azeneiz\u00f2u o l'\u00eaa largam\u00e9nte d\u00eauvi\u00f2u ins\u00e9mme a l'ingl\u00e9ize e a-o spagn\u00f2llo c\u00f3mme l\u00e9ngoa di an\u00f3n\u00e7i ofi\u00e7i\u00e6 do gov\u00e8rno.\nV\u00e8rso a f\u00ecn do XVIII s\u00e9colo sai\u00e0n numer\u00f4xi i zen\u00e9ixi che arivi\u00e0n a travagi\u00e2 \u00e0nche inta goarnix\u00f3n de l'\u00eezoa, form\u00e0ndo a b\u00e2ze da fut\u00fbra f\u00f2rsa de poli\u00e7\u00eea civ\u00eele de Gibilt\u00e6ra, \u00f2 s\u00e6 a Go\u00e0rdia Zen\u00e9ize.Into 1740 a l'\u00e9 st\u00e6ta introd\u00fbta a l\u00e9zze ingl\u00e9ize a Gibilt\u00e6ra e into 1753 s\u00f3n st\u00e6ti nomin\u00e6 i pr\u00ecmmi gi\u00f9di\u00e7i de p\u00e2xe... Inte 'sto per\u00eeodo chi e outorit\u00e6 milit\u00e2ri av\u00e9ivan de gr\u00e9nde dificolt\u00e6 co-i dizerto\u00ee de l'ez\u00e8rcito che intr\u00e2van into R\u00e9gno de Sp\u00e0gna e d\u00f3nca 'n gr\u00f9ppo de abit\u00e0nti o v\u00eagne \u00e7ern\u00fbo pe ag\u00ee c\u00f3mme go\u00e0rdie de front\u00eaa. Qu\u00e9sto gr\u00f9ppo o l'\u00e0 pigi\u00f2u o n\u00f3mme de Go\u00e0rdia Zen\u00e9ize e co-o t\u00e9npo o l'\u00e9 divent\u00f2u 'na pr\u00ecmma f\u00f2rsa de poli\u00e7\u00eea, ch'a suport\u00e2va e outorit\u00e6 milit\u00e2ri inti s\u00f2 rap\u00f2rti co-i civ\u00eeli. I serg\u00e9nti \u00eaan nomin\u00e6 tra i \u00f2mmi da Go\u00e0rdia Zen\u00e9ize, co-i t\u00ectoli de \"Serg\u00e9nte di ebr\u00eai\" e de \"Serg\u00e9nte di spagn\u00f2lli\", nomi\u00e2gi che rifl\u00e8ttevan o s\u00f2 r\u00f2llo tra e v\u00e0rie comunit\u00e6. A Go\u00e0rdia Zen\u00e9ize a sai\u00e2 a-a f\u00ecn desf\u00e2 qu\u00e0rche \u00e0nno d\u00f2ppo a go\u00e6ra di S\u00e8tte \u00c0nni.D\u00f2ppo o per\u00eeodo de go\u00e6re napoli\u00f2niche a Gibilt\u00e6ra arivi\u00e0n v\u00e0rri inmigr\u00e6 de \u00f2r\u00ecgine sicili\u00e0nn-a e tosc\u00e0nn-a ma a \u00f2gni m\u00f2ddo i zen\u00e9ixi e i l\u00ecguri resti\u00e0n a magior\u00e0nsa da popola\u00e7i\u00f3n proveni\u00e9nte da-a pen\u00eezoa itali\u00e0nn-a. O dial\u00e9tto l\u00ecgure de Gibilt\u00e6ra, pert\u00e0nto o continoi\u00e2 a \u00ease parl\u00f2u a \"Catalan Bay\" anc\u00f3n into XX s\u00e9colo, sc\u00ecnn-a-i \u00e0nni set\u00e0nta.\nA-a giorn\u00e2 d\u2019ancheu, i discend\u00e9nti da comunit\u00e6 zen\u00e9ize de Gibilt\u00e6ra se conscideran gibilt\u00e6r\u00ecn, sostegn\u00ecndo pi-\u00e2 ci\u00f9 p\u00e0rte l'outonom\u00eea do terit\u00f6io ingl\u00e9ize. Tra i s\u00f2 raprezent\u00e0nti ci\u00f9 avox\u00e6, fan p\u00e0rte da comunit\u00e6 zen\u00e9ize de Gibilt\u00e6ra do\u00ee pr\u00ecmmi min\u00ecstri, Joe Bossano (tra o 1988 e o 1996) e Adolfo Canepa (1987-1988), \u00f3ltre che Kaiane Aldorino, Miss M\u00f3ndo into 2009.\n\"La Caleta\": in vil\u00e0ggio di pesco\u00e9i zen\u00e9ixi.\nStoricam\u00e9nte a z\u00f6na de \"Catalan Bay\" (ini\u00e7ialm\u00e9nte ciam\u00e2 \"La Caleta\") a l'\u00e9 st\u00e6ta popol\u00e2 da-i pesco\u00e9i zen\u00e9ixi ch'\u00eaan p\u00e0rte de 'n ci\u00f9 \u00e0npio insediam\u00e9nto scito\u00f2u, tra o XVII e o XVIII s\u00e9colo, l\u00f3ngo a c\u00f2sta \u00f2rient\u00e2le da R\u00f3cca.\nInto XVIII s\u00e9colo o zen\u00e9ize, inta s\u00f2 vari\u00e0nte loc\u00e2le, o l'\u00eaa cosc\u00ec anpiam\u00e9nte dif\u00fbzo che qu\u00e9sto f\u00e6to o l'\u00eaa tegn\u00fbo in conscidera\u00e7i\u00f3n \u00e0nche da-o Gov\u00e8rno de Gibilt\u00e6ra inta publica\u00e7i\u00f3n di s\u00f2 procl\u00e0mmi. Anc\u00f3n numer\u00f4xi \u00e0nni ci\u00f9 t\u00e0rdi, o l'\u00eaa parl\u00f2u da-a ci\u00f9 p\u00e0rte di abit\u00e0nti de \"La Caleta\", a-o m\u00eano sc\u00ecnn-a-a f\u00ecn do XIX s\u00e9colo, pe p\u00f6i est\u00ecngoise a-a f\u00ecn do s\u00e9colo suces\u00eevo, co-ina de \u00f9rtime testimoni\u00e0nse ch'a l'\u00e9 l'interv\u00ecsta do lengo\u00ecsta Fiorenzo Toso a di v\u00eagi pesco\u00e9i inti \u00e0nni '70.\nA gh'\u00e9 st\u00e6ta 'na discusci\u00f3n (d\u00e6to o n\u00f3mme da b\u00e2ia) in sci\u00f4 f\u00e6to che i ingl\u00e9ixi po\u00easan av\u00e9i conf\u00fbzo i catal\u00e9n co-i zen\u00e9ixi, ma a rax\u00f3n de t\u00e2 confux\u00f3n a no l'\u00e9 do t\u00f9tto ci\u00e6a, d\u00e6to ch'a gh'\u00e9 v\u00e0rie testimoni\u00e0nse de c\u00f3mme gov\u00e8rno e i ingl\u00e9ixi fo\u00eesan perfetam\u00e9nte a conosc\u00e9nsa de l'\u00f2r\u00ecgine di abit\u00e0nti de \"La Caleta\". Tra di qu\u00e9sti se p\u00eauan aregord\u00e2 i \u00f3rdini pe l'as\u00e9dio do 1727, inti qu\u00e6 a b\u00e2ia a l'\u00eaa minson\u00e2 c\u00f3mme C\u00e2a Zen\u00e9ize, e i censim\u00e9nti do XVIII e XIX s\u00e9colo, d\u00f3nde o l'\u00e9 registr\u00f2u 'n gr\u00e0nde n\u00f9mero de pers\u00f3nn-e nasci\u00fbe a Z\u00eana, e no in Catal\u00f2gna. O l'\u00e9 posc\u00ecbile ch'a ghe fo\u00eese st\u00e6ta 'na confux\u00f3n tra e l\u00e9tie de-e par\u00f2lle \"\"Calata\" e \"Catala\" inta pr\u00ecmma pron\u00f3n\u00e7ia ingl\u00e9ize do n\u00f3mme da b\u00e2ia.\nInto XIX s\u00e9colo a-i s\u00f4li pesco\u00e9i o l'\u00eaa perm\u00ecsso v\u00eeve inta \"Catalan Bay\". Def\u00e6ti, anc\u00f3n a-a giorn\u00e2 d\u2019ancheu, a ci\u00f9 p\u00e0rte de fam\u00ecgge chi rescid\u00e9nti s\u00f3n di discend\u00e9nti dir\u00e8tti di pesco\u00e9i zen\u00e9ixi che st\u00e2van chi e s\u00f3n comunem\u00e9nte ciam\u00e6 \"calete\u00f1os\".\nEredit\u00e6 zen\u00e9ize.\nArchitet\u00fba.\nL'eredit\u00e6 zen\u00e9ize a l'\u00e9 dif\u00fbza in t\u00f9tta a pic\u00ecnn-a col\u00f2nia ingl\u00e9ize, ma in m\u00f2ddo particol\u00e2 inte l'architet\u00fba de costru\u00e7io\u00een ci\u00f9 ant\u00eeghe da \u00e7it\u00e6, che prezentan di elem\u00e9nti t\u00ecpichi do st\u00eele architet\u00f2nico zen\u00e9ize c\u00f3mme i cort\u00ee int\u00e8rni, comunem\u00e9nte d\u00eeti \"patios\"\", co-a ci\u00f9 p\u00e0rte di abit\u00e0nti de Gibilt\u00e6ra che sc\u00ecnn-a-i \u00e0nni \u00f2t\u00e0nta a viv\u00e9iva afaci\u00e2 in sce qu\u00e9sti sp\u00e0\u00e7\u00e7i com\u00f9n.\n\u00c2tra carater\u00ecstica inport\u00e0nte de l'architet\u00fba de Gibilt\u00e6ra, de ci\u00e6a deriva\u00e7i\u00f3n zen\u00e9ize, s\u00f3n e tradi\u00e7ion\u00e2li gi\u00f6x\u00eee in l\u00e9gno.\nCux\u00ecnn-a.\nNumer\u00f4ze tra e r\u00e9ixe da cux\u00ecnn-a de gibilt\u00e6r\u00ecnn-a remont\u00e0n a Z\u00eana: tra i pi\u00e2ti ci\u00f9 fam\u00f4xi d'\u00f2r\u00ecgine zen\u00e9ize, a desp\u00eato do s\u00f2 n\u00f3mme spagn\u00f2llo, a gh'\u00e9 a pit\u00e0nsa na\u00e7ion\u00e2le de Gibilt\u00e6ra, a \"calentita\". Qu\u00e9sta a l'\u00e9 def\u00e6ti prepar\u00e2 co-ina f\u00e6nn-a de \u00e7\u00e9ixai e co-in proc\u00eade as\u00e6 sc\u00ecmile a-a fain\u00e2 l\u00ecgure.\n\u00c0nche a pan\u00ecssa de Gibilt\u00e6ra, ri\u00e7\u00e8tta ch'a l'aregorda o p\u00e0n e as\u00e6 sc\u00ecmile a-a \"calentita\", a l'\u00e0 \u00e0nche l\u00ea 'n'\u00f2r\u00ecgine zen\u00e9ize, deriv\u00e0ndo da-o fam\u00f4zo pi\u00e2to l\u00ecgure da-o m\u00e6ximo n\u00f3mme.\n\u00d2ltre a \u00e2tre pit\u00e0nse che se p\u00eauan ricond\u00fbe a-a gener\u00e2le tradi\u00e7i\u00f3n cuxin\u00e2ia itali\u00e0nn-a, 'n \u00e2tro pi\u00e2to l\u00ecgure declin\u00f2u inta cux\u00ecnn-a loc\u00e2le o l'\u00e8 o \"pan dulce\", as\u00e6 sc\u00ecmile a l'\u00f2rigin\u00e2le ri\u00e7\u00e8tta do pand\u00f4\u00e7e zen\u00e9ize.\nSocj\u00eat\u00e6.\nL'eredit\u00e6 zen\u00e9ize a se p\u00eau ritrov\u00e2 \u00e0nche inta stratifica\u00e7i\u00f3n soci\u00e2le de Gibilt\u00e6ra, def\u00e6ti a ci\u00f9 p\u00e0rte do seu superi\u00f4re o l'\u00e9 form\u00f2u sorviat\u00f9tto da p\u00f6che fam\u00ecgge d'\u00f2r\u00ecgine zen\u00e9ize. Pe c\u00f3ntra l'\u00e2ta cl\u00e0sse borgh\u00e9ize a l'\u00e9 form\u00e2 prin\u00e7ipalm\u00e9nte da fam\u00ecgge cat\u00f2liche, ebr\u00eae e ind\u00f9 de merc\u00e0nti e de avoc\u00e2ti, e a cl\u00e0sse \u00f2per\u00e2ia a l'\u00e9 pi-\u00e2 ci\u00f9 p\u00e0rte conp\u00f2sta da fam\u00ecgge de \u00f2r\u00ecgine spagn\u00f2lla, malt\u00e9ize e itali\u00e0nn-a, sorviat\u00f9tto sicili\u00e0nn-a.\nPopola\u00e7i\u00f3n d'ancheu.\nA-a giorn\u00e2 d\u2019ancheu i discend\u00e9nti di pr\u00ecmmi inmigr\u00e6 zen\u00e9ixi a Gibilt\u00e6ra s\u00f3n perfetam\u00e9nte integr\u00e6 c\u00f3mme gibilt\u00e6r\u00ecn e a no gh'\u00e9 de particol\u00e6 asocia\u00e7io\u00een dedic\u00e6 a qu\u00e9sta minor\u00e0nsa. Da 'n'an\u00e0lixi di cogn\u00f3mmi ci\u00f9 dif\u00fbxi inta \u00e7it\u00e6 se p\u00eau v\u00e9dde c\u00f3mme squ\u00e6xi o 20% da s\u00f2 popola\u00e7i\u00f3n a l'\u00e9 d'\u00f2r\u00ecgine l\u00ecgure.\nA prez\u00e9nsa do Zen\u00e9ize, scib\u00e9n che l'\u00f2rigin\u00e2io dial\u00e9tto l\u00ecgure de Gibilt\u00e6ra o l'\u00e9 \u00f2rm\u00e2i est\u00ecnto, a l'\u00e9 b\u00e9n b\u00e9n testimoni\u00e2 da-e f\u00f2rti inflo\u00e9nse into Llanito, o dial\u00e9tto t\u00ecpico de Gibilt\u00e6ra d\u00eauvi\u00f2u da-a ci\u00f9 p\u00e0rte da popola\u00e7i\u00f3n, ch'o l'\u00e0 ci\u00f9 \u00f2 m\u00eano 700 par\u00f2lle inprest\u00e6 da-a l\u00e9ngoa l\u00ecgure. Seg\u00f3ndo di studi\u00f4xi c\u00f3mme Manuel Cavilla o n\u00f3mme st\u00e9sso \"Llanito\" o v\u00eagne pr\u00f2pio da 'na par\u00f2lla zen\u00e9ize, \u00f6 s\u00e6 da-o dimunit\u00eevo do n\u00f3mme Gio\u00e0n.\nPe de ci\u00f9, seg\u00f3ndo i st\u00f9ddi de l'acad\u00e9mico Giulio Vignoli, a-o m\u00eano inti pr\u00ecmmi dec\u00e9nni do XIX s\u00e9colo o Llanito o l'\u00eaa anc\u00f3n ci\u00f9 r\u00eccco de par\u00f2lle zen\u00e9ixi, co-o t\u00e9npo progresivam\u00e9nte sostito\u00eee da t\u00e8rmini de deriva\u00e7i\u00f3n spagn\u00f2lla e ingl\u00e9ize.\nI cogn\u00f3mmi zen\u00e9ixi de Gibilt\u00e6ra.\nTra e ri\u00e7\u00e8rche ci\u00f9 rec\u00e9nti in sc\u00ee cogn\u00f3mmi gibilt\u00e6r\u00ecn d'\u00f2r\u00ecgine zen\u00e9ize a se p\u00eau 'aregord\u00e2 qu\u00e9lla de Fiorenzo Toso f\u00e6ta into 2000: \"baz\u00e2 in sce de ri\u00e7\u00e8rche \u00f2rigin\u00e2li, a tr\u00e0tta de l'\u00f2r\u00ecgine l\u00ecgure di numer\u00f4xi di cogn\u00f3mmi d'ancheu dif\u00fbxi a Gibilt\u00e6ra. A l'\u00e9 chi indic\u00e2 l'\u00f2r\u00ecgine de 'sti cogn\u00f3mmi chi, a l'\u00e8 disc\u00f9ssa a s\u00f2 etimolog\u00eea e a l'\u00e9 riport\u00e2 a s\u00f2 frequ\u00e9nsa ato\u00e2le. Pe de ci\u00f9, s\u00f3n f\u00e6te de \u00f2serva\u00e7io\u00een in sce l'inport\u00e0nsa st\u00f2rica da Lig\u00f9ria pe qu\u00e9sta localit\u00e6 e sorviat\u00f9tto in sce consego\u00e9nse lengo\u00ecstiche, etnogr\u00e0fiche e coltur\u00e2li de t\u00e2 inflo\u00e9nsa\".\nDa qu\u00e9sta ri\u00e7\u00e8rca a l'em\u00e8rge c\u00f3mme a ci\u00f9 p\u00e0rte de l'emigra\u00e7i\u00f3n da-a regi\u00f3n da Lig\u00f9ria a provegn\u00eeva da-e z\u00f6ne de Z\u00eana e de S\u00e0nn-a, m\u00e9ntre o l'\u00e9 st\u00e6to scov\u00e8rto c\u00f3mme v\u00e0rri cogn\u00f3mmi d'\u00f2r\u00ecgine sicili\u00e0nn-a c\u00f3mme Caruana, ch'\u00eaan ritegn\u00fbi in m\u00f2ddo er\u00f2u malt\u00e9ixi, v\u00eagnan da di sicili\u00e9n emigr\u00e6 a M\u00e2ta into rinascim\u00e9nto.\nChi de s\u00f3tta se p\u00eauan v\u00e9dde i cogn\u00f3mmi d'\u00f2r\u00ecgine zen\u00e9ize ci\u00f9 com\u00f9n a Gibilt\u00e6ra, seg\u00f3ndo a ri\u00e7\u00e8rca do Toso, co-o s\u00f2 n\u00f9mero (indic\u00f2u tra par\u00e9ntexi) ch'o l'\u00e9 st\u00e6to ricav\u00f2u da-e P\u00e0gine Gi\u00e2ne de Gibilt\u00e6ra.\nPers\u00f3nn-e fam\u00f4ze.\nPersonalit\u00e6 fam\u00f4ze de Gibilt\u00e6ra ch'\u00e0n de \u00f2r\u00ecgine zen\u00e9ixi s\u00f3n:"}
{"id": "28645", "revid": "12052", "url": "https://lij.wikipedia.org/wiki?curid=28645", "title": "Ma\u00f3nn-a", "text": "'Na ma\u00f3nn-a (da l'\u00e0rabo \u0645\u0639\u0648\u0646\u0629\u200e, \"ma\u2018\u016bnah\"; \u00f6 s\u00e6 \"agi\u00f9tto\"; \u00f2 f\u00f2scia da l'\u00e0rabo \u0645\u0639\u0627\u0648\u0646\u0629\u200e, \"mu\u2018\u0101wanah\"; \u00f6 s\u00e6 \"agi\u00f9tto rec\u00ecproco\"), d\u00eeta societas comperarum asc\u00ec, a l'\u00eaa 'n'asocia\u00e7i\u00f3n form\u00e2 da 'n gr\u00f9ppo de merc\u00e0nti e d'investito\u00ee, generalm\u00e9nte itali\u00e9n e sorviat\u00f9tto zen\u00e9ixi, cre\u00e2 pe gest\u00ee e qu\u00f6te (a l'\u00e9poca d\u00eete \"loca\" \u00f2 \"partes\") di go\u00e2gni deriv\u00e0nti da 'na concesci\u00f3n che spet\u00e2van a-o Com\u00f9n \u00f2 a-o St\u00e2to de conpet\u00e9nsa. Qu\u00e9ste asocia\u00e7io\u00ecn prend\u00e9ivan, pe-o trav\u00e0ggio f\u00e6to, 'na p\u00e0rte de qu\u00e9ste qu\u00f6te, co-in scist\u00eama d'ancheu ciam\u00f2u \"tax-farming\". E qu\u00f6te \u00eaan def\u00e6ti vend\u00fbe scingolarm\u00e9nte a di r\u00eccchi merc\u00e0nti, che se un\u00eevan tra de l\u00f4 pe r\u00e9nde ci\u00f9 s\u00e9nplice a gesti\u00f3n di go\u00e2gni.\nCarater\u00ecstiche.\nQu\u00e9ste \u00f2rganiza\u00e7io\u00ecn \u00eaan de s\u00f2lito tenpor\u00e0nie e particolarm\u00e9nte ezig\u00e9nti inte l'arecug\u00e9ita de s\u00f3mme a l\u00f4 dov\u00fbe, ariv\u00e0ndo in v\u00e0rie \u00f2caxo\u00ecn a-a conqu\u00ecsta tot\u00e2le de 'n \u00e7\u00e8rto terit\u00f6io, seg\u00f3ndo de pr\u00e0tiche comerci\u00e2li de \"trade finance\" za pratic\u00e6 da-i t\u00e9npi de l'ant\u00eega Mezopot\u00e0mia. E ma\u00f3nn-e s\u00f2n st\u00e6te probabilm\u00e9nte o pr\u00ecmmo ez\u00e9npio de socj\u00eat\u00e6 pe a\u00e7io\u00ecn into m\u00f3ndo \u00f2cident\u00e2le, particolarm\u00e9nte com\u00f9n a Z\u00eana e inti terit\u00f6i s\u00f3tt'a-o contr\u00f2llo da s\u00f2 Rep\u00f9blica, e sai\u00e0n l'instrum\u00e9nto fondament\u00e2le de l'espansci\u00f3n zen\u00e9ize v\u00e8rso o Lev\u00e0nte do XIV s\u00e9colo.\nMa\u00f3nn-a de Sc\u00eeo e de Focea.\nTra e ci\u00f9 inport\u00e0nti ma\u00f3nn-e zen\u00e9ixi a gh'\u00e8 st\u00e6ta qu\u00e9lla ch'\u00e0 control\u00e2va, into M\u00e2 Eg\u00eao, l'\u00eezoa de Sc\u00eeo e-e d\u00f4e F\u00eaugge (n\u00eauve e v\u00eage), cre\u00e2 into 1346. Vend\u00fba a-a fam\u00ecggia n\u00f2bile di Giustini\u00e9n, a rest\u00eea s\u00f3tt'a-o s\u00f2 contr\u00f2llo sc\u00ecnn-a l'invax\u00f3n da p\u00e0rte de l'Inp\u00earo \u00f2tom\u00e0n into 1566.\nQu\u00e9sto mod\u00e9llo de aministra\u00e7i\u00f3n de 'na col\u00f2nia o rizulti\u00e2 cosc\u00ec efic\u00e9nte da \u00ease f\u00eeto est\u00e9izo a l'\u00eezoa de C\u00eepro d\u00f3nde, into 1373 a sai\u00e2 cre\u00e2 a Ma\u00f3nn-a V\u00eagia de C\u00eepro, p\u00f6i s\u00e9goita da-a Ma\u00f3nn-a N\u00eauva."}
{"id": "28646", "revid": "12552", "url": "https://lij.wikipedia.org/wiki?curid=28646", "title": "San F\u00e9 (Arbenga)", "text": "San F\u00e9 (San Fedele in itali\u00e0n) a l'\u00e8 ina frasi\u00f9n de Arbenga, c'a cunta 1000 abit\u00e0nti (dati agiurn\u00e0i au 2019)."}
{"id": "28647", "revid": "12552", "url": "https://lij.wikipedia.org/wiki?curid=28647", "title": "S\u00e0lia", "text": "S\u00e0lia (S\u00e2lea asc\u00ec, Salea in itali\u00e0n) a l'\u00e8 ina frasi\u00f9n de Arbenga c'a cunta 600 abit\u00e0nti (au 2019).\nGeugrafia.\nS\u00e0lia a l'\u00e8 \u00fcna de frasi\u00f9i d'Arbenga, c'a se tr\u00f6va inta z\u00f2na ci\u00fc culin\u00e2re du cum\u00fcn (elev\u00e2 de 60 metri in sciu livellu du m\u00e2), ai cunfin cun a lucalit\u00e0i de Cian Boschi in Cix\u00e0n e cu-e frasi\u00f9i arbengan\u00e9xi de L\u00e9ca e Campug\u00e9xa, grassie ae diferenti regi\u00f9i cunfinanti, cumme u s\u00fcc\u00e9dde fra a i Par\u00e8i (lecai\u00f6i) e T\u00e8ra Cun\u00eeu (sale\u00e0sca) e fra e Ci\u00e0ppe (a Campugexa) e a C\u00e0 de Berta.\nRegi\u00f9i.\nE prinsipali regi\u00f9i da frasi\u00f9n saleasca, sun: \"I Ruberti\", \"E Rocche du Gattu\", \"C\u00f2sta Re\u00e2le\", \"A M\u00fcrta\", \"U(r)iv\u00e9u T\u00eara Cun\u00eeu\", \"Ca de Berta\", \"I Carr\u00e0i\" e \"San Giacumu\" (vix\u00eena aa g\u00eaxa).\nStoia.\nE testimunianse da nascita de l'insediamentu sun prinsipalmente culeg\u00e0e cun a custrusi\u00f9n da luc\u00e2le paruchiale dedic\u00e2 ai Santi Giacumu e Fe\u00ecppu, aturnu au XVI seculu. Impurtante ricurd\u00e2 u censimentu du Settesentu, c'u l'ha segn\u00e2u t\u00f2stu 25 f\u00f6ghi (fam\u00eee). Cun l'invax\u00f9n fransese da Rep\u00fcbbrica de Zena intu 1797 a vegne custitu\u00eea ina m\u00fcnisipalit\u00e0i \u00fcnica fra Campugexa e S\u00e0lia, u 25 de l\u00fciu du 1798, cun attu de z\u00fcam\u00e8ntu de frunte au cumis\u00e2iu da Gi\u00fcrisdisi\u00f9n da S\u00e8nta, Giubatta Saggi.\nP\u00f2sti de Interesse.\nArchitet\u00fce religi\u00f9se.\nA livellu religiusu a frasi\u00f9n a fa parte da diocexi de Arbenga-Impeia, t\u00fctte e str\u00fct\u00fce religi\u00f9se intu s\u00f2 terit\u00f2iu e fan parte da parocchia dedic\u00e2 ai Santi Giacumu e Fe\u00ecppu.\n\u2022 G\u00eaxa paruchi\u00e2le di Santi Giacumu e Fe\u00ecppu: fund\u00e2 l'11 d'avr\u00ee du 1515, quande a cum\u00fcnit\u00e0i a sciorte a utegn\u00ec l'auturizzasi\u00f9n daa diocexi de pu\u00e9 custru\u00ee ina funte p\u00e9 u bat\u00e9zzu leg\u00e0 aa catedr\u00e2le ing\u00e0na. A g\u00eaxa d'anc\u00f6i a nasce pe\u00f2 intu periudu sucesc\u00ecvu, seg\u00fcu l'ampliamentu e a ricustrusi\u00f9n upe(r)\u00e0 intu 1622, quandu u vegne cistru\u00ecu ansc\u00ec u campan\u00ecn. A primma messa a vegne pe\u00f2 celebr\u00e0 sulamente intu 1636.\n\u2022 Uat\u00f4iu di Santi Giacumu e Fe\u00ecppu: u se tr\u00f6va ci\u00fc in b\u00e0ssu rispettu aa g\u00eaxa, a l'\u00e8 ina custrusi\u00f9n pic\u00ecna e sobria, dutau de in campan\u00ecn a v\u00e9a. In scia dr\u00eeta rispettu a l'entr\u00e2 a se p\u00f6 vegghe ina lugetta afresc\u00e2, cun au sentru da rapresentasi\u00f9n da Mad\u00f2nna cu-u Bamb\u00ecn.\nEcunumia.\nA prudusiun ecunomica da frasiun a l'\u00e8 prinsipalmente agricula, cun a cultivasi\u00f9n da v\u00eete, cun in impurtante prudusi\u00f9n du pig\u00e0u prinsipalmente, au quale a l'\u00e8 dedic\u00e2 Sagralea, a f\u00e9a annu\u00e2le dedic\u00e2 ai prudut\u00f9i agriculi da ci\u00e0na e de val\u00e0e interne. A festa a se tegne t\u00fctti \u00e0nni aa fin de l'est\u00e0i. Dif\u00fczu asc\u00ec u tur\u00ecsmu, prinsiplamente cu-i agritur\u00ecsmi e \u00e2tre strut\u00fce de accui\u00e9nsa.\nVie de cum\u00fcnicasi\u00f9n.\nA frasi\u00f9n a l'\u00e8 culeg\u00e2 a punente cun Cixan (frasiun Cian Boschi) e a levante cu-a frasi\u00f9n de Campugexa grassie aa Stadda Pruvinsale SP3, ch'a r\u00ecva fin au Sej\u00e2."}
{"id": "28728", "revid": "12052", "url": "https://lij.wikipedia.org/wiki?curid=28728", "title": "Repubbrica Socialista Sovietica de l'Azerbaijan", "text": ""}
{"id": "28755", "revid": "12052", "url": "https://lij.wikipedia.org/wiki?curid=28755", "title": "Sta\u00e7i\u00f3n de V\u00e0llecr\u00eauza", "text": "A sta\u00e7i\u00f3n de Vallecr\u00eauza, (in vintimigi\u00f4zo stasi\u00f9n de Vallecr\u00f6sa in italian Stazione di Vallecrosia) l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1872, a l'e ao servi\u00e7io do com\u00f9n de Vallecr\u00eauza inta Provinsa de Inpeia\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "28756", "revid": "12052", "url": "https://lij.wikipedia.org/wiki?curid=28756", "title": "Sta\u00e7i\u00f3n de Bordigh\u00eaa", "text": "A sta\u00e7i\u00f3n de Bordigh\u00eaa, (in italian Stazione di Bordighera) a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1872, a l'e ao servi\u00e7io do com\u00f9n de Bordighea inta Provinsa de Inp\u00e9ria\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "28757", "revid": "12052", "url": "https://lij.wikipedia.org/wiki?curid=28757", "title": "Stassiun de Sanremmu", "text": "A stassiun de Sanremu, (in italian \"Stazione di Sanremo\") l'\u00e8 \u00fcna stassiun ferruvi\u00e0ria italiana ch'a se tr\u00f6va in scia Zena-Vintimja, duv\u00e8rta a part\u00ec dau 2001, a l'\u00e8 au serv\u00ecssiu da cum\u00fcne de Sanremu inta Pruvinsa de Imp\u00e9ria, andandu a susctitu\u00ec ch\u00e9la v\u00e9ja.\nImpianti.\n\u2022 Segundu a clasc\u00ecfica de RFI a stassiun de Sanremu a l'\u00e8 \u00fcna stassiun de categur\u00eca \"arg\u00e9ntu\"."}
{"id": "28758", "revid": "12052", "url": "https://lij.wikipedia.org/wiki?curid=28758", "title": "Sta\u00e7i\u00f3n de T\u00e0ggia-\u00c0rma", "text": "A sta\u00e7i\u00f3n de T\u00e0ggia-\u00c0rma (in italian \"Stazione di Taggia-Arma\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 2001, a l'e ao servi\u00e7io do com\u00f9n de Taggia e da s\u00f2 fra\u00e7i\u00f3n Arma inta Provinsa de Inp\u00e9ria\nSt\u00f2ia.\nA l'\u00e8 st\u00e6ta averta into 2001, p\u00e9 sostito\u00ee quella v\u00e9ggia in contemporanea con l'ativa\u00e7i\u00f3n do neuvo tr\u00e0tto fra San Loenso e Bordighea. \nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"d'arg\u00e9nto\"."}
{"id": "28759", "revid": "12052", "url": "https://lij.wikipedia.org/wiki?curid=28759", "title": "Stasi\u00f9n de Inpeia", "text": "A stasi\u00f9n de Inpeia, (in zen\u00e9\u015be \"Sta\u00e7i\u00f3n de Inp\u00e9ria\", in arbengan\u00e9\u015be \"Stasi\u00f9n de Imp\u00e9ia\", in italian \"Stazione di Imperia\") a l'\u00e8 ina stasiun feruvi\u00e0ria italiana ch'a se tr\u00f6va in sci\u00e0 Zena-Vintim\u00efa, v\u00e8rb\u00fca a part\u00ec dau 2016, a l'e au servissiu da cum\u00fcna de Inp\u00e9ja s\u00e9de da Pruvinsa cun u nomme pa\u00e9scu.\nSt\u00f2ia.\nI primmi tav\u00e0ji p\u00e9 l'ativasi\u00f9n da tr\u00e0tta i sun st\u00e2i tu f\u00e2iti ai inissi du 2016, cun a custrusi\u00f9n di pr\u00ecmmi l\u00f2tti da feruv\u00eca, ma a p\u00e9 u n\u00f6vu inpi\u00e0ntu u l'\u00e8 st\u00e2itu ativ\u00e2u in ci\u00e0n spart\u00ecu in tr\u00e9i mumenti, u primmu fra u 4 e u 25 de \u015b\u00fcgnu, u segundu d\u00fcante a st\u00e8 e a f\u00e0\u015be ci\u00fc inpurtante a cumens\u00e0 dau nuv\u00e9nbre de c\u00f6ll'\u00e0nnu, che u l'\u00e0 purt\u00e2u a l'inseim\u00e9ntu di \u00fcrtimi dettaji, cumme e sc\u00e2e m\u00f2bili e daa magiur\u00e2nsa di servissi esensi\u00e2li, cuntempuraneamente u l'\u00e8 st\u00e2itu ci\u00f2su u tr\u00e0ttu fra San Luensu e Arassce, p\u00e9 cunsent\u00ec u rac\u00f2rdu fra u n\u00f6vu e u v\u00e9ju traci\u00e2u.\nA stasi\u00f9n a l'\u00e8 st\u00e2ita dunca v\u00e8rb\u00fca u 19 de dex\u00e8nbre du 2016, insemme au n\u00f6vu toccu de f\u00e8ruvia ch'u l'a f\u00e2itu divent\u00e0 ci\u00f2se e stasi\u00f9i de Di\u00e0n, Ineia, U P\u00f2rtu, S\u00earvu-San Bertum\u00ea e And\u00f6a.\nA part\u00ec dau \u015ben\u00e0 du 2017, sun st\u00e2ite ativ\u00e2e e prused\u00fce p\u00e9 permette l'i\u015bulamentu di anbi\u00e8nti dai soi, p\u00e9 l'ar\u00ecvu da pustasi\u00f9n da pulis\u00eca feruvi\u00e0ria e asc\u00ec in previxi\u00f9n a l'\u00e8 st\u00e2ita l'avert\u00fca de in st\u00e2ncu, dunde se p\u00f2nan acat\u00e0 giurnali e \u00e0utre c\u00f4se.\nParte de c\u00f6lli travaji i sun st\u00e2iti termin\u00e2i entru u periudu de scadensa previstu, indic\u00e2u cumme \u015b\u00fcgnu du 2017, nunustante che i nun s\u00f9n manc\u00e2e e critiche da chi d\u00f6v\u00f6a de lungu a stasiun, che rispettu a qu\u00e9lle veje, ci\u00fc vix\u00ecne ai quart\u00ea d'Ineia e du P\u00f2rtu, a\u00f9 rip\u00ef\u00e0bili sulu cun a machina o cun a curiera.\nPropiu p\u00e9 stu f\u00e2itu chi a cum\u00fcna a l'\u00e0 dec\u00ec\u015bu de mette m\u00e0n aa \u015bona da stasi\u00f9n, vistu che au 2020 u st\u00e2ncu u l'\u00e9a anc\u00f9 ci\u00f2su e che i manc\u00e0van asc\u00ec de segnalasi\u00f9i adegu\u00e2e. Intu pa\u00e9scu periudu u l'\u00e8 st\u00e2itu pre\u015bent\u00e2u u prugettu p\u00e9 culeg\u00e0 a stasiun cun a p\u00ecsta ciclabile intu veju traci\u00e2u da feruv\u00eca, grassie a l'alargamentu da str\u00e0dda vixin aa s-ci\u00fcm\u00e2ia.\nInpianti.\nA stasi\u00f9n gh'a quattru bin\u00e2i p\u00e9 u trasp\u00f2rtu di passeg\u00e9i e dui fabric\u00e2i viagiat\u00f9i, segundu a clasc\u00ecfica de RFI a stasiun de\u00a0Inpeia a l'\u00e8 ina stasiun de categu\u00efa \"d'\u00f4u\".\nServissi.\n\u2022 Spurtellu de b\u00efette\u00eca\n\u2022 B\u00efette\u00eca autumati\u015b\u00e0\n\u2022 Sal\u00f9n d'at\u00e9\u015ba\n\u2022 Servissi igenici \n\u2022 P\u00f2stu da Pulis\u00eca feruviaria\nInterscangi.\nA stasi\u00f9n a se tr\u00f6va distante dai servissi da sit\u00e0i, p\u00e9 questu u l'\u00e8 st\u00e2u rimudern\u00e2u u calend\u00e2iu de curse de curi\u00eare, che e cunsent\u00e0n ina m\u00e9ju cuvert\u00fca du tr\u00e0fegu.\n\u2022 Curi\u00eare RT du trasportu p\u00fcbrivu luc\u00e0le da Pruvinsa de Inp\u00e9ia.\n\u2022 Tasc\u00ec."}
{"id": "28787", "revid": "12052", "url": "https://lij.wikipedia.org/wiki?curid=28787", "title": "Zapopan", "text": "Zapopan (pronon\u00e7i\u00e2 , in nahuatl \"Tzapopan\") a l'\u00e8 'na \u00e7it\u00e6 mescic\u00e0nn-a ch'a s'atr\u00eauva dr\u00e9nto a l'\u00e0rea \u00fbrbana da \u00e7it\u00e6 de Guadalajara, a seg\u00f3nda ci\u00f9 inport\u00e0nte do P\u00e0ize e capol\u00eaugo do st\u00e2to feder\u00e6 de Jalisco. Co-ina popola\u00e7i\u00f3n de 1.476.491 (a-o censim\u00e9nto do 2020) o l'\u00e8 o ci\u00f9 gr\u00e0nde monic\u00ecpio do s\u00f2 st\u00e2to, ci\u00f9 do capol\u00eaugo m\u00e6ximo, e o s\u00e8timo in t\u00f9tto o M\u00e9scico."}
{"id": "28788", "revid": "12552", "url": "https://lij.wikipedia.org/wiki?curid=28788", "title": "Stasi\u00f9n de Inpeja", "text": ""}
{"id": "28790", "revid": "12052", "url": "https://lij.wikipedia.org/wiki?curid=28790", "title": "Stasi\u00f9n de Di\u00e0n", "text": "A stasi\u00f9n de Di\u00e0n, (in italian \"Stazione di Diano\", in zene\u015be \"Sta\u00e7i\u00f3n de Di\u00e0n\"), a l'\u00e8 ina stasi\u00f9n feruvi\u00e0ria itali\u00e2na ch'a se tr\u00f6va in scia Zena-Vintim\u00efa, v\u00e8rb\u00fca a part\u00ec dau 2016, a l'e au servissiu de cum\u00fcne de Dian San P\u00ea, U Castellu de Di\u00e0n e du vix\u00ecn terit\u00f4iu da Ma\u00ecna de Di\u00e0n, t\u00fctti tr\u00e9i inta Pruvinsa de Inp\u00e9ia.\nSt\u00f2ia.\nA stasi\u00f9n a l'\u00e8 st\u00e0 v\u00e8rb\u00fca u 19 de dex\u00e8nbre du 2016, insemme au n\u00f6vu toccu de f\u00e8ruvia ch'u l'a f\u00e2u divent\u00e0 ci\u00f2se e stasi\u00f9i de Di\u00e0n, Ineia, U P\u00f2rtu, S\u00earvu-San Bertum\u00ea e And\u00f6a. Sta chi a se tr\u00f6va me\u015b\u015ba inta cum\u00fcna de Dian San P\u00ea e me\u015b\u015ba inte quella du Cast\u00e9llu.\nInpianti.\n\u2022 Segundu a clasc\u00ecfica de RFI a stasi\u00f9n de\u00a0Dian a l'\u00e8 ina stasi\u00f9n de categu\u00efa \"d'arg\u00e9nto\".\nInterscangi.\nA stasi\u00f9n a se tr\u00f6va distante dai servissi da sit\u00e0i, p\u00e9 questu u l'\u00e8 st\u00e2u rimudern\u00e2u u calend\u00e2iu de curse de curi\u00eare, che e cunsent\u00e0n ina m\u00e9ju cuvert\u00fca du tr\u00e0fegu.\nServissi.\n\u2022 Curi\u00eare RT du trasportu p\u00fcbrivu luc\u00e0le da Pruvinsa de Inp\u00e9ia.\n\u2022 Tasc\u00ec."}
{"id": "28791", "revid": "12052", "url": "https://lij.wikipedia.org/wiki?curid=28791", "title": "Stasi\u00f9n de Fin\u00f4 Marina", "text": "A stasi\u00f9n de Fin\u00f4 Marina (in sen\u00e9ise \"Sta\u00e7i\u00f3n da Fin\u00e2 M\u00e6nn-a\", in talian \"Stazione di Finale Ligure Marina\") a l'\u00e8 \u00fcna stasi\u00f9n f\u00e9ruvi\u00e0ria in-scia l\u00ecnia S\u00e9na-Vintim\u00eea, scitu\u00f4 tra du\u00e8i garbassi in-tu t\u00f6ccu l\u00fccale che u va da Savuna a Inperia. A l'\u00e8, da-a ser\u00f4 de stasiu\u00e8i de Pia e de Varigotti in-tu 1977, a sula ferm\u00f4 a-a giurn\u00f4 d'anc\u00f6 a-u servissiu du cum\u00fcne de Fin\u00f4 e de cu\u00e9lli vex\u00ecn. \nA stasi\u00f9n a se truva in-scia ciassa \"Vittorio Veneto\", ar\u00e9nte a-a SS1 Aurelia, ci\u00fc o menu a 200 metri da-u m\u00f4 e a 500 da-u c\u00e9ntru du paise. \nSt\u00f2ia.\nAv\u00e9rta in-tu 1872, insemme a-u restu da f\u00e9ruv\u00eea tra Savuna e Vintim\u00eea, a l'\u00e9ra inprinsipiu ciam\u00f4 \"Stazione di Finalmarina\", pe poi cangi\u00f4 u s\u00f6 numme in \"Stazione di Finale Ligure (Marina)\" da-a creasi\u00f9n du cum\u00fcne de Fin\u00f4 in-tu 1927.\nU frabic\u00f9n vi\u00e9ggitu\u00e8i duver\u00f9n ancura d'anc\u00f6 u l'\u00e8 st\u00e9tu custruiu in-tu 1938, segundu u prug\u00e8ttu de l'archit\u00e9ttu Roberto Narducci.\nStrut\u00fce e inpianti.\nA stasi\u00f9n a l'\u00e8 furm\u00f4 da \u00fcn frabic\u00f9n vi\u00e9ggitu\u00e8i, da tr\u00e9i banchin che i servan e cuattru culisse pasanti e de \u00fcn sc\u00f4ru pe-e merse.\nE culisse a dispusisi\u00f9n pe-a ferm\u00f4 e u pasaggiu di tr\u00e9ni i s\u00f9n cuattru e, in-ta ci\u00fc parte di c\u00f4xi (dunca in cundisiu\u00e8i de sirculasi\u00f9n regul\u00f4 e sensa retardi), i tr\u00e9ni che i rivan in-ta stasi\u00f9n i s\u00f9n cusc\u00ec spart\u00ee:\nMuvim\u00e9ntu.\nIn-ta stasi\u00f9n de Fin\u00f4 Marina i ferman scu\u00e9xi t\u00fctti i tr\u00e9ni che i pasan de chi.\nServissi.\nA stasi\u00f9n de Fin\u00f4 Marina, che a l'\u00e8 cunscider\u00f4 da RFI cumme de categuria \"arg\u00e9ntu\", a l'\u00e0:\nInterscangi.\nIn-ta ciassa \"Vittorio Veneto\", ar\u00e9nte a-a stasi\u00f9n, a gh'\u00e8 \u00fcna ferm\u00f4 (e capul\u00ecnia) de curiere gestie da-a TPL. Chi se ferman asci e curiere da ditta \"SAR Autolinee della Riviera\"."}
{"id": "28792", "revid": "12052", "url": "https://lij.wikipedia.org/wiki?curid=28792", "title": "Sta\u00e7ion de And\u00eaua", "text": "A sta\u00e7i\u00f3n de And\u00eaua, (in arbengan\u00e9ize e inperi\u00e9ize \"Stasi\u00f9n de And\u00f6a\", in italian \"Stazione di Andora\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 2016, a l'e ao servi\u00e7io do com\u00f9n de Andeua inta Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "28807", "revid": "12052", "url": "https://lij.wikipedia.org/wiki?curid=28807", "title": "Sta\u00e7i\u00f3n de Lengo\u00e9ggia", "text": "A sta\u00e7i\u00f3n de Lengo\u00e9ggia, (asc\u00ec \"Stasi\u00f9n de L\u2019Aigu\u00e9ia\" in arbengan\u00e9ize, in arasc\u00ecn pronon\u00e7i\u00f2u \"de Lengheuja\" scr\u00eeto asc\u00ec \"de Leng\u00f6ja\", in italian \"Stazione di Laigueglia\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1872, a l'e ao servi\u00e7io do com\u00f9n de Lengheuja inta Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Lengo\u00e9ggia a l'\u00e8 inn-a ferm\u00e2 de categor\u00eea \"bronzo\"."}
{"id": "28811", "revid": "12052", "url": "https://lij.wikipedia.org/wiki?curid=28811", "title": "Sta\u00e7i\u00f3n de Ar\u00e0sce", "text": "A sta\u00e7i\u00f3n de Arasce, (in arasc\u00ecn \"Stasi\u00f9n de Ar\u0302asce\", in italian \"Stazione di Alassio\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1872, a l'e ao servi\u00e7io do com\u00f9n de Arasce inta Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"arg\u00e9nto\"."}
{"id": "28819", "revid": "12052", "url": "https://lij.wikipedia.org/wiki?curid=28819", "title": "Stasi\u00f9n de Arbenga", "text": "A Stasi\u00f9n de Arbenga, (in zenese \"Sta\u00e7i\u00f3n de Arbenga\", in italian \"Stazione di Albenga\"), a l'\u00e8 ina stasi\u00f9n feruvi\u00e0ria italiana c'a se tr\u00f6va in scia feruv\u00eca Zena-Vintim\u00eea, averta a part\u00ec dau 1872, a l'e au servissiu du cum\u00fcn de Arbenga inta pruvinsa de Savuna.\nSt\u00f2ia.\nA stasi\u00f9n a l'\u00e8 sta averta intu 1872 assemme a t\u00fcttu u t\u00f2ccu fra Sav\u00f9na e Vintim\u00eca u 25 de z\u00fcgnu de quel'\u00e0nnu. Inisialmente u fabric\u00e0u viagiat\u00f9i u l'\u00e9a in l\u00e9gnu, cumme quellu de A(r)\u00e0sce, poi sustitu\u00eca cun a strut\u00fca d'anc\u00f6i d\u00fcante a custrusi\u00f9n du bin\u00e2iu d\u00f9ggiu fra e stasi\u00f9i de Arbenga e L\u00f6a.\nI trav\u00e0i p\u00e9 u segundu bin\u00e0iu e da n\u00f6va stasi\u00f9n i sun vegn\u00fci a part\u00ec dau 1936, p\u00e9 av\u00e9 in impiantu p\u00e9 recamp\u00e0 m\u00e9iu e m\u00e8rci e asc\u00ec p\u00e9 da in acui\u00e8nsa ci\u00fc favurevule ai viaggiat\u00f9i. L'architettu c'u l'ha pruget\u00e0u a stasi\u00f9n u l'\u00e9a Roberto Narducci, u pa\u00e9ggiu da stasi\u00f9n de L\u00f6a.\nL'edifissiu u vegne cusc\u00ec r\u00e9zu \u00fctiliz\u00e0bile a part\u00ec dau 1937, asc\u00ec se u l'ha sub\u00ecu di rimudernamenti a part\u00ec dai \u00e0nni 2000, che nu u l'h\u00e0n strav\u00f2ltu cumunque i esterni. \nImpianti.\n\u2022 Segundu a clasc\u00ecfica de RFI a stasi\u00f9n de Arbenga a l'\u00e8 ina stasiun de categu\u00eca \"d'arz\u00e9ntu\".\nInterscangi.\n\u2022 Curi\u00eare TPL linea\u00a0du trasportu p\u00fcbbricu luc\u00e0le da pruvinsa de Savuna.\n\u2022 Tasc\u00ec."}
{"id": "28827", "revid": "12052", "url": "https://lij.wikipedia.org/wiki?curid=28827", "title": "Stasi\u00f9n du Sej\u00e2", "text": "A Stasi\u00f9n du Sej\u00e2, (lucalmente \"Stasiun du Sej\u00f4\", in zenese \"Sta\u00e7i\u00f3n do \u00c7ej\u00e2\", in italian \"Stazione di Ceriale\") a l'\u00e8 ina stasiun feruviaria italiana c'a se tr\u00f6va in sci\u00e2 Feruv\u00eca Zena Vintim\u00eca, averta a part\u00ec dau 1872, a l'e au servissiu du cum\u00fcn du Sej\u00e2 inta Pruvinsa de Savuna.\nImpianti.\n\u2022 Segundu a clasc\u00ecfica de RFI a stasiun du Sej\u00e2 a l'\u00e8 ina ferm\u00e0 de categu\u00eca a \"brunzu\"."}
{"id": "28828", "revid": "12052", "url": "https://lij.wikipedia.org/wiki?curid=28828", "title": "Stasi\u00f9n du Burghettu (San Sp\u00ecrtu)", "text": "A Stasi\u00f9n du Burghettu (in italian \"Stazione di Borghetto Santo Spirito\") a l'\u00e8 ina stasiun feruviaria itali\u00e2na ch'a se tr\u00f6va in sa Feruv\u00eca Zena Vintim\u00eca, averta a part\u00ec dau 1872, a l'\u00e8 au servissiu du cum\u00fcn du Burghettu inta Pruvinsa de Savuna.\nInpianti.\n\u2022 Segundu a clasc\u00ecfica de RFI a stasiun du Burghettu \u00a0a l'\u00e8 ina ferm\u00e0 de categu\u00eca a \"brunzu\"."}
{"id": "28829", "revid": "12052", "url": "https://lij.wikipedia.org/wiki?curid=28829", "title": "Sta\u00e7i\u00f3n de L\u00eaua", "text": "A sta\u00e7i\u00f3n de L\u00eaua, (scr\u00ecta asc\u00ec \"Stasi\u00f9n de L\u00f6a\" in arbengan\u00e9ize e pri\u00e9ize, in italian \"Stazione di Loano\") l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1872, a l'e ao servi\u00e7io do com\u00f9n de Leua inta Provinsa de Sann-a\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"d'arg\u00e9nto\"."}
{"id": "28830", "revid": "12552", "url": "https://lij.wikipedia.org/wiki?curid=28830", "title": "Stasi\u00f9n da Pr\u00eca", "text": "A Stasi\u00f9n da Pr\u00eca, (in zeneze \"Sta\u00e7i\u00f3n da Pr\u00eea\", in italian \"Stazione di Pietra Ligure\") a l'\u00e8 ina stasiun feruviaria itali\u00e2na ch'a se tr\u00f6va in sci\u00e2 Feruv\u00eca Zena Vintim\u00eca, averta a part\u00ec da-u 1872, a l'e au servissiu du cum\u01dcn da Pr\u00eca in-ta Pruvinsa de Savuna.\nInpianti.\n\u2022 Segundu a clasc\u00ecfica de RFI a stasiun da Pr\u00eca a l'\u00e8 ina stasi\u00f9n de categur\u00eea a \"d'argentu\"."}
{"id": "28850", "revid": "12052", "url": "https://lij.wikipedia.org/wiki?curid=28850", "title": "Sta\u00e7i\u00f3n de B\u00f2rzi e Veresso", "text": "A sta\u00e7i\u00f3n de Borzi e V\u00e9resso, (Sta\u00e7i\u00f3n de B\u00f2rxi e Veressi asc\u00ec, Stasi\u00f9n de B\u00f2rzi e Ve\u00e9ssu in pri\u00e9ize, in italian Stazione di Borgio Verezzi) a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1908, a se treuva inta localt\u00e6 de B\u00f2rzi, ao servi\u00e7io do com\u00f9n de B\u00f2rzi e Veresso inta Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 B\u00f2rzi e Veresso a l'\u00e8 inn-a sta\u00e7ion de categor\u00eea \"bronzo\"."}
{"id": "28867", "revid": "12052", "url": "https://lij.wikipedia.org/wiki?curid=28867", "title": "Sta\u00e7i\u00f9n de \u00c7\u00e9lle", "text": "A sta\u00e7i\u00f9n de \u00c7\u00e9lle, (in italian \"Stazione di Celle\") a l'\u00e8 inn-a sta\u00e7i\u00f9n feruvi\u00e0ria italiann-a ch'a se treuva in insc'\u00e4 li\u011dn\u0302a Zena-Vintimiggia, averta a part\u00ec da-u 1977, a l'e au servi\u00e7iu du com\u00fcne de \u00c7elle in-ta Pruvinsa de Sann-a.\nInpianti.\n\u2022 Segundu a clasc\u00ecfica de RFI a sta\u00e7i\u00f9n de\u00a0\u00c7\u00e9lle a l'\u00e8 inn-a sta\u00e7i\u00f9n de categur\u00eea \"brunzu\"."}
{"id": "28868", "revid": "12052", "url": "https://lij.wikipedia.org/wiki?curid=28868", "title": "Sta\u00e7i\u00f9n de Spoturnu-N\u00f6i", "text": "A sta\u00e7i\u00f9n de Spoturnu e N\u00f6i, (in italian \"Stazione di Spotorno Noli\") a l'\u00e8 inn-a sta\u00e7i\u00f9n feruvi\u00e0ria italiann-a ch'a se treuva in insc'\u00e4 li\u011dn\u0302a Zena-Vintimiggia, averta a part\u00ec da-u 1977, a l'e a-u servi\u00e7iu d'u com\u00fcne de Spoturnu e de N\u00f6i in-ta Pruvinsa de Sann-a.\nInpianti.\n\u2022 Segundu a clasc\u00ecfica de RFI a sta\u00e7i\u00f9n de\u00a0Spoturnu N\u00f6i a l'\u00e8 inn-a sta\u00e7i\u00f9n de categur\u00efa \"brunzu\"."}
{"id": "28869", "revid": "12052", "url": "https://lij.wikipedia.org/wiki?curid=28869", "title": "Sta\u00e7i\u00f9n de Cuggi\u00e6n-Vu\u00e8", "text": "A sta\u00e7i\u00f9n de C\u00fcggi\u00e6n-Vu\u00e8, (in italian \"Stazione di Quiliano-Vado Ligure\") a l'\u00e8 inn-a sta\u00e7i\u00f9n feruvi\u00e0ria italiann-a ch'a se treuva in insc'\u00e4 li\u011dn\u0302a Zena-Vintimiggia, averta a part\u00ec da-u 1977, a l'e a-u servi\u00e7iu d'u com\u00fcne de C\u00fcggi\u00e6n e de quellu de Vu\u00e8 in-ta Pruvinsa de Sann-a.\nInpianti.\n\u2022 Segundu a clasc\u00ecfica de RFI a sta\u00e7i\u00f9n de\u00a0C\u00fcggi\u00e6n e Vu\u00e8 a l'\u00e8 inn-a sta\u00e7i\u00f9n de categur\u00eea \"brunzu\"."}
{"id": "28870", "revid": "12052", "url": "https://lij.wikipedia.org/wiki?curid=28870", "title": "Sta\u00e7i\u00f9n de Arbisseua", "text": "A sta\u00e7i\u00f9n de Arbisseua, (scr\u00eftu \"Sta\u00e7i\u00f3n de Arbis\u00eaua\" in zeneize, \"Stasi\u00f9n de Arbiss\u00f6a\" in e rbengan\u00e9ize e in italian \"Stazione di Albisola\") a l'\u00e8 inn-a sta\u00e7i\u00f9n feruvi\u00e0ria italiann-a ch'a se treuva in insc'\u00e4 li\u011dn\u0302a Zena-Vintimiggia, averta a part\u00ec da-u 1977, a l'e a-u servi\u00e7iu d'u com\u00fcne de D'\u00e4to d'Arbisseua e de quellu d'a Moenn-a d'Arbisseua in-ta Pruvinsa de Sann-a.\nInpianti.\n\u2022 Segundu a clasc\u00ecfica de RFI a sta\u00e7i\u00f9n de\u00a0Arbisseua a l'\u00e8 inn-a sta\u00e7i\u00f9n de categur\u00efa \"d'arg\u00e9ntu\"."}
{"id": "28871", "revid": "12052", "url": "https://lij.wikipedia.org/wiki?curid=28871", "title": "Sta\u00e7i\u00f9n de V\u00e4ze", "text": "A sta\u00e7i\u00f9n de V\u00e4ze, (in-tu gr\u00fcppu L\u00ecg\u00fcre de sentru pun\u00e8nte Stasi\u00f9n de Var\u00e0sse o Va\u00e0sse, italian \"Stazione di Varazze\") a l'\u00e8 inn-a sta\u00e7i\u00f9n feruvi\u00e0ria italiann-a ch'a se treuva in insc'\u00e4 li\u011dn\u0302a Zena-Vintimiggia, averta a part\u00ec da-u 1968, a l'e au servi\u00e7iu du com\u00fcne de V\u00e4ze in-ta Pruvinsa de Sann-a.\nInpianti.\n\u2022 Segundu a clasc\u00ecfica de RFI a sta\u00e7i\u00f9n de\u00a0V\u00e4ze a l'\u00e8 inn-a sta\u00e7i\u00f9n de categur\u00eea \"d'arg\u00e9ntu\"."}
{"id": "28872", "revid": "12052", "url": "https://lij.wikipedia.org/wiki?curid=28872", "title": "Sta\u00e7i\u00f3n de Cogh\u00eauo", "text": "A sta\u00e7i\u00f3n de Cogh\u00eauo, in italian \"Stazione di Cogoleto\", a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1868, a l'e ao servi\u00e7io do com\u00f9n de Cogh\u00eau inta \u00c7itt\u00e6 metropolitann-a de Zena\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Cogh\u00eauo a l'\u00e8 inn-a sta\u00e7ion de categor\u00eea \"d'argento\"."}
{"id": "28873", "revid": "12052", "url": "https://lij.wikipedia.org/wiki?curid=28873", "title": "Gi\u00f3rno", "text": "'N gi\u00f3rno o l'\u00e8 aproscimativam\u00e9nte p\u00e6gio a-o per\u00eeodo de t\u00e9npo into qu\u00e6 a T\u00e6ra a fin\u00ecsce 'na rota\u00e7i\u00f3n conpl\u00eata in sci\u00f4 pr\u00f2pio asce, co-ina du\u00e2ta de ci\u00f9 \u00f2 m\u00eano 24 \u00f4e. 'N gi\u00f3rno sol\u00e2re o l'\u00e8 pe c\u00f3ntra defin\u00eeo c\u00f3mme l'interv\u00e0llo tra-i do\u00ee mom\u00e9nti suces\u00eevi inti qu\u00e6, a-a m\u00e6xima poxi\u00e7i\u00f3n, o S\u00f4 o l'ariva a-o s\u00f2 p\u00f3nto ci\u00f9 \u00e2to into \u00e7\u00ea. I gi\u00f3rni in sc\u00ee \u00e2tri pian\u00eati se p\u00eauan determin\u00e2 a-a m\u00e6xima man\u00eaa, scib\u00e9n ch'o l\u2019\u00e9 ci\u00e6o che \u00e0n de longh\u00e9sse desp\u00e6gie apr\u00eauvo a-i v\u00e0rri interv\u00e0lli neces\u00e2i pe conplet\u00e2 'na rota\u00e7i\u00f3n. Prez\u00e9npio o gi\u00f3rno mar\u00e7i\u00e0n, ciam\u00f2u sol, o l'\u00e8 legerm\u00e9nte ci\u00f9 l\u00f3ngo, p\u00e6gio def\u00e6ti a 24h 37m 22.663s.\nL'unit\u00e6 de mez\u00fba \"gi\u00f3rno\" (con sc\u00ecnbolo d) a l'\u00e8 defin\u00eea c\u00f3mme p\u00e6gia a 86.400 seg\u00f3ndi, \u00f2 s\u00e6 l'unit\u00e6 de mez\u00fba de b\u00e2ze pe-o t\u00e9npo into scist\u00eama interna\u00e7ion\u00e2le de unit\u00e6 de mez\u00fba. Ini\u00e7ialm\u00e9nte defin\u00eeo in t\u00e8rmini de m\u00f6to \u00f2rbit\u00e2le da T\u00e6ra inte l'\u00e0nno 1900, da-o 1967 a defini\u00e7i\u00f3n do seg\u00f3ndo, e d\u00f3nca do gi\u00f3rno, a l'\u00e8 defin\u00eea in sc\u00eea b\u00e2ze de 'na tranxi\u00e7i\u00f3n eletr\u00f2nica de l'\u00e0tomo de \u00e7\u00e9sio.\n'N gi\u00f3rno civ\u00eele o l'\u00e8 l\u00f3ngo generalm\u00e9nte 24 \u00f4e, ci\u00f9 \u00f2 m\u00eano 'n posc\u00ecbile seg\u00f3ndo intercal\u00e2 da l'\u00f4a do T\u00e9npo Cordin\u00f2u Univers\u00e2le (in s\u00ecgla UTC) e, in \u00e7\u00e8rti c\u00e2xi, aoment\u00f2u \u00f2 amerm\u00f2u de 'n'o\u00e2 in qu\u00e9lli l\u00eaughi che pasan da \u00f2 inte l'\u00f4a leg\u00e2le. Pe de ci\u00f9, 'n gi\u00f3rno o p\u00eau \u00ease defin\u00eeo \u00e0nche c\u00f3mme ciasched\u00f9n per\u00eeodo de vintiqu\u00e0ttro \u00f4e, calcol\u00f2u da 'na m\u00eazan\u00e9utte a-a suces\u00eeva, into qu\u00e6 'na setem\u00e0nn-a, 'n m\u00e9ize o 'n \u00e0nno o l'\u00e8 div\u00eezo, e a corispond\u00e9nte rota\u00e7i\u00f3n da T\u00e6ra in sci\u00f4 pr\u00f2pio asce.\nA \u00f2gni m\u00f2ddo l'\u00fbzo da par\u00f2lla gi\u00f3rno o c\u00e0ngia in sc\u00eea b\u00e2ze do cont\u00e8sto into qu\u00e6 a l'\u00e8 d\u00eauvi\u00e2: prez\u00e9npio qu\u00e0nde o se d\u00eexe \"o gi\u00f3rno e a n\u00e9utte\" l'espresci\u00f3n \"gi\u00f3rno\" a l'\u00e0 'n scignific\u00e2to difer\u00e9nte, indic\u00e0ndo def\u00e6ti l'interv\u00e0llo de l\u00fbxe conpr\u00e9izo tra d\u00f4e n\u00e9utte suces\u00eeve, \u00f2 o t\u00e9npo tra 'n'\u00e0rba e o tram\u00f3nto. S'aregord\u00e2 c\u00f3mme in zen\u00e9ize, in m\u00f2ddo sc\u00ecmile a l'itali\u00e0n d'ancheu, a gh'\u00eaa l'espresci\u00f3n \"di\" pe indic\u00e2 o gi\u00f3rno int\u00e9izo c\u00f3mme per\u00eeodo de l\u00fbxe, par\u00f2lla che per\u00f2 a no l'\u00e8 ci\u00f9 d\u00eauvi\u00e2.\nI mod\u00e9lli de v\u00ectta biologicam\u00e9nte determin\u00e6 di \u00ease um\u00e2ni e de tant\u00ecscime \u00e2tre sp\u00eace fan riferim\u00e9nto a-o cosc\u00ec d\u00eeto r\u00ectmo circadi\u00e0n, baz\u00f2u in sc\u00eeo gi\u00f3rno sol\u00e2re da T\u00e6ra e in sc\u00eeo c\u00eeclo gi\u00f3rno-n\u00e9utte.\nIntrodu\u00e7i\u00f3n.\nGi\u00f3rno sol\u00e2re v\u00eao.\nO gi\u00f3rno sol\u00e2re v\u00eao o l'\u00e8 defin\u00eeo c\u00f3mme o t\u00e9npo inpi\u00eag\u00f2u da-o S\u00f4 pe ariv\u00e2 d\u00f4e v\u00f2tte a-o p\u00f3nto ci\u00f9 \u00e2to da s\u00f2 traiet\u00f6ia into \u00e7\u00ea, \u00f2 s\u00e6 o l'\u00e8 p\u00e6gio a l'interv\u00e0llo conpr\u00e9izo tra d\u00f4e colmina\u00e7io\u00een suces\u00eeve do S\u00f4. D\u00e6to che per\u00f2 l'\u00f2rbita ter\u00e8stre, cosc\u00ec c\u00f3mme qu\u00e9lle de \u00e2tri pian\u00eati, a no l'\u00e8 perfetam\u00e9nte circol\u00e2, i \u00f2g\u00e8tti viagian a div\u00e8rsce velocit\u00e6 in div\u00e8rsci p\u00f3nti da s\u00f2 \u00f2rbita (pe dir\u00e8tta consego\u00e9nsa da seg\u00f3nda l\u00e9zze de Kepler), co-o gi\u00f3rno sol\u00e2re che d\u00f3nca a no l'\u00e0 a m\u00e6xima du\u00e2ta into c\u00f3rso de l'\u00e0nno (ch'a l'\u00e8 d\u00f3nca masc\u00ecma a-o \"perihelion\", co-a ci\u00f9 \u00e2ta velocit\u00e6 de rivolu\u00e7i\u00f3n de zen\u00e2, e m\u00ecnima a l\u00f9ggio, a l\"'aph\u00e9lion\"). Apr\u00eauvo a-o movim\u00e9nto da T\u00e6ra l\u00f3ngo 'n'\u00f2rbita ecentr\u00ecca e a-a s\u00f2 rota\u00e7i\u00f3n in sce 'n asce inclin\u00f2u, qu\u00e9sto per\u00eeodo de t\u00e9npo o p\u00eau \u00ease de \u00b1 7,9 seg\u00f3ndi in sce l'interv\u00e0llo b\u00e2ze de 24 \u00f4e.\nInti \u00f9rtimi dec\u00e9nni a longh\u00e9ssa m\u00e9dia do gi\u00f3rno sol\u00e2re in sci\u00e2 T\u00e6ra a l'\u00e8 st\u00e6ta de 86.400,002 seg\u00f3ndi (\u00f2 24,0000006 \u00f4e) e inta du\u00e2ta m\u00e9dia de 'n \u00e0nno tr\u00f2pico, d\u00eeto \u00e0nno sol\u00e2re asc\u00ec, gh'\u00e8 365.242199 gi\u00f3rni sol\u00e2ri.\nGi\u00f3rno sol\u00e2re m\u00e9dio.\nO gi\u00f3rno sol\u00e2re m\u00e9dio, d\u00eauvi\u00f2u pe f\u00ecn civ\u00eeli, o l'\u00e8 p\u00e6gio a-a du\u00e2ta m\u00e9dia di gi\u00f3rni sol\u00e2ri de t\u00f9tto l'\u00e0nno, ch'a l'\u00e8 de ci\u00f9 \u00f2 m\u00eano 24 \u00f4e. Apr\u00eauvo a-o lent\u00ecscimo proc\u00e8sso de ralentam\u00e9nto da rota\u00e7i\u00f3n ter\u00e8stre (inte l'\u00f9rtimo s\u00e9colo o gi\u00f3rno m\u00e9dio o s'\u00e8 alongh\u00eeo de 1,7 milliseg\u00f3ndi) a du\u00e2ta m\u00e9dia do gi\u00f3rno sol\u00e2re a l'\u00e8 a-a giorn\u00e2 d'ancheu legerm\u00e9nte superi\u00f4re a l'ini\u00e7i\u00e2le 86.400 seg\u00f3ndi, e d\u00f3nca o gi\u00f3rno astronom\u00ecco o resta 'n p\u00f6 ci\u00f9 inder\u00ea de qu\u00e9llo civ\u00eele (in m\u00e9dia de 'n p\u00f6 m\u00eano d'un seg\u00f3ndo a l'\u00e0nno). Pe qu\u00e9sta rax\u00f3n chi, a part\u00ee da-o 1972, o l'\u00e8 a v\u00f2tte az\u00f3nto 'n seg\u00f3ndo (o cosc\u00ec d\u00eeto seg\u00f3ndo intercal\u00e2) a-a f\u00ecn di 30 de z\u00f9gno \u00f2, ci\u00f9 de sp\u00e9sso, a-i 31 de dex\u00e9nbre, de m\u00f2ddo da conpens\u00e2 'sto rit\u00e0rdo chi. A-o 2017 a gh'\u00e8 st\u00e6ta a necescit\u00e6 d'az\u00f3nze qu\u00e9sto seg\u00f3ndo \"de ci\u00f9\" vintis\u00e8tte v\u00f2tte.\nGi\u00f3rno scider\u00e2le.\nO gi\u00f3rno scider\u00e2le o l'\u00e8 pe c\u00f3ntra o t\u00e9npo ch'o p\u00e0sa tra do\u00ee pas\u00e0ggi consecut\u00eevi da m\u00e6xima st\u00e9lla a-o meridi\u00e0n de 'n \u00e7\u00e8rto l\u00eaugo in sci\u00e2 superf\u00eccce ter\u00e8stre, conscider\u00e0ndo che, pigi\u00e0ndo 'n c\u00f2rpo cel\u00e8ste t\u00e0nto lont\u00e0n, qu\u00e9sto o p\u00eau \u00ease as\u00f3nto c\u00f3mme f\u00ecsso. Qu\u00e9sto \"gi\u00f3rno\" o l'\u00e8 legerm\u00e9nte ci\u00f9 br\u00eave de qu\u00e9llo sol\u00e2re, d\u00e6to che in qu\u00e9st'\u00f9rtimo (ch'o pigia c\u00f3mme riferim\u00e9nto o S\u00f4) bez\u00e9ugna tegn\u00ee c\u00f3nto che a T\u00e6ra, \u00f3ltre che gj\u00e2 in sci\u00f4 pr\u00f2pio asce, a gja d'in g\u00eeo a-o S\u00f4 asc\u00ec e d\u00f3nca, d\u00f2ppo 'na rota\u00e7i\u00f3n \"asol\u00fbta\" da T\u00e6ra, o meridi\u00e0n de riferim\u00e9nto o no l'\u00e8 ci\u00f9 riv\u00f2lto v\u00e8rso a S\u00f4, co-a T\u00e6ra ch'a dovi\u00e2 gj\u00e2 anc\u00f3n de 'n \u00e0ngolo p\u00e6gio a qu\u00e9llo, into m\u00e9ntre conp\u00eeo, da s\u00f2 rivolu\u00e7i\u00f3n.\nIn particol\u00e2, o gi\u00f3rno scider\u00e2le o l'\u00e8 de qu\u00e0ttro men\u00fbti ci\u00f9 c\u00f9rto risp\u00e8tto a-e 24 \u00f4e (ezatam\u00e9nte 23 \u00f4e, 56 men\u00fbti e 4,09 seg\u00f3ndi), pe 366.2422 gi\u00f3rni scider\u00e2li \u00f2gni \u00e0nno tr\u00f2pico, d\u00f3nca un de ci\u00f9 risp\u00e8tto a-i gi\u00f3rni sol\u00e2ri. O l\u2019\u00e9 ci\u00e6o che, in sc\u00ee \u00e2tri c\u00f2rpi cel\u00e8sti, e longh\u00e9sse di gi\u00f3rni, s\u00e9gge sol\u00e2ri che scider\u00e2li, s\u00f2n difer\u00e9nti. Chi de s\u00f3tta a gh'\u00e8 'na br\u00eave tab\u00e9lla co-e du\u00e2te di gi\u00f3rni inti v\u00e0rri c\u00f2rpi do Scist\u00eama Sol\u00e2re:\nGi\u00f3rno-N\u00e9utte.\n'N gi\u00f3rno, int\u00e9izo c\u00f3mme o per\u00eeodo de l\u00fbxe dist\u00ecnto da-a n\u00e9utte, o l'\u00e8 comunem\u00e9nte defin\u00eeo c\u00f3mme o per\u00eeodo into qu\u00e6 a l\u00fbxe do S\u00f4 a l'ariva a t\u00e6ra diretam\u00e9nte asum\u00e9ndo l'as\u00e9nsa de \u00f2gni \u00f2st\u00e0colo. A longh\u00e9ssa m\u00e9dia do gi\u00f3rno a l'\u00e8 per\u00f2 magi\u00f4 da meit\u00e6 de vintiqu\u00e0ttro \u00f4e giornali\u00eare, apr\u00eauvo a d\u00f4e ef\u00e8tti: pe pr\u00ecmma c\u00f6sa o S\u00f4 o no l'\u00e8 'n p\u00f3nto in sci\u00e2 v\u00f2tta cel\u00e8ste, d\u00e6to ch'o l'\u00e0 'n'anpi\u00e9ssa apar\u00e9nte de 32 men\u00fbti d'\u00e8rco, e, pe de ci\u00f9, l'atmosf\u00eara ter\u00e8stre a rifl\u00e8tte a l\u00fbxe do S\u00f4 in m\u00f2ddo che qu\u00e9sta a l'ariva a t\u00e6ra sc\u00ecnn-a qu\u00e0nde o S\u00f4 o se tr\u00eauva de 34 men\u00fbti d'\u00e8rco de s\u00f3tta a l'\u00f2riz\u00f3nte. D\u00f3nca a pr\u00ecmma l\u00fbxe sol\u00e2re a l'ariva a-o seu za qu\u00e0nde o S\u00f4 o l'\u00e8 anc\u00f3n de ci\u00f9 \u00f2 m\u00eano 50 men\u00fbti d'\u00e8rco ci\u00f9 in b\u00e0sso de l'\u00f2riz\u00f3nte, f\u00e6to ch'o fa sc\u00ec che a du\u00e2ta m\u00e9dia do gi\u00f3rno a s\u00e9gge de 7 men\u00fbti ci\u00f9 l\u00f3nga de 12 \u00f4e.\nEtimolog\u00eea.\nA par\u00f2lla \"gi\u00f3rno\" a v\u00eagne da-o t\u00e0rdo lat\u00ecn \"di\u016drnum\" (\"tempus\"), deriv\u00f2u da l'aget\u00eevo \"diurnus\", \u00f2 s\u00e6 \"giornali\u00earo\", ch'o v\u00eagne a s\u00f2 v\u00f2tta da-o lat\u00ecn \"dies\", \"gi\u00f3rno\".\nInte l\u00e9ngoe germ\u00e0niche l'\u00f2rigine com\u00f9n a l'\u00e8 inta r\u00e9ixe proto-germ\u00e0nica \"*dagaz\", ch'a l'\u00e0 d\u00e6to c\u00f3mme rizult\u00e2ti \"dagur\" in island\u00e9ize, \"dag\" in norveg\u00e9ize, dan\u00e9ize, sved\u00e9ize e oland\u00e9ize, \"Tag\" in ted\u00e9sco e, atrav\u00e8rso l'ingl\u00e9ize ant\u00eego \"d\u00e6g\", o \"day\" ingl\u00e9ize. In particol\u00e2, a-i 17 de \u00f2t\u00f4bre do 2015, \"day\" a l'\u00e8 a 205\u00b0 par\u00f2lla ci\u00f9 d\u00eauvi\u00e2 inte l'ingl\u00e9ize americ\u00e0n e a 210\u00b0 inte l'ingl\u00e9ize brit\u00e0nico.\nUnit\u00e6 de mez\u00fba.\n'N gi\u00f3rno, indic\u00f2u co-o sc\u00ecnbolo d e defin\u00eeo c\u00f3mme p\u00e6gio a 86.400 seg\u00f3ndi o no l'\u00e8 'n'unit\u00e6 de b\u00e2ze do scist\u00eama interna\u00e7ion\u00e2le ma o s\u00f2 \u00fbzo o l'\u00e8 a \u00f2gni m\u00f2ddo acet\u00f2u into SI. L'unit\u00e6 do SI de b\u00e2ze pe-o t\u00e9npo a l'\u00e8 def\u00e6ti o seg\u00f3ndo.\nTra-o 1967 e o 1968, into tredic\u00eaximo CGPM (co-a \"Resolution 1\") o \"Bureau international des poids et mesures\" (BIPM) o l'\u00e0 ridefin\u00eeo o seg\u00f3ndo c\u00f3mme:... a du\u00e2ta de 9.192.631.770 per\u00eeodi da radia\u00e7i\u00f3n corispond\u00e9nte a-a tranxi\u00e7i\u00f3n tra do\u00ee liv\u00e9lli iperf\u00ecn do st\u00e2to norm\u00e2le de l'\u00e0tomo de \u00e7\u00e9sio-133.D\u00eauvi\u00e0ndo qu\u00e9sta defini\u00e7i\u00f3n, 'n gi\u00f3rno defin\u00eeo seg\u00f3ndo o scist\u00eama interna\u00e7ion\u00e2le o l'\u00e8 ezatam\u00e9nte p\u00e6gio a 794.243.384.928.000 de 'sti per\u00eeodi chi. Inte 'n lun\u00e2io giuli\u00e0n i gi\u00f3rni s\u00f2n 365,25.\nSeg\u00f3ndo intercal\u00e2.\nSorviat\u00f9tto apr\u00eauvo a-i ef\u00e8tti de mar\u00eae, o per\u00eeodo de rota\u00e7i\u00f3n da T\u00e6ra a no l'\u00e8 cost\u00e0nte, ma gh'\u00e8 de varia\u00e7io\u00een mino\u00ee s\u00e9gge inti gi\u00f3rni sol\u00e2ri che in qu\u00e9lli scider\u00e2li. 'Ste varia\u00e7io\u00een chi, ch'\u00e0n port\u00f2u in m\u00f2ddo particol\u00e2 a 'n alongam\u00e9nto da s\u00f2 du\u00e2ta, s\u00f2n dov\u00fbe a-e mar\u00eae solev\u00e6 da-a L\u00f9nn-a. D\u00e6to o m\u00f2ddo into qu\u00e6 o l'\u00e8 atoalm\u00e9nte defin\u00eeo o seg\u00f3ndo, d'ancheu a du\u00e2ta m\u00e9dia de 'n gi\u00f3rno a l'\u00e8 de 86.400.002 seg\u00f3ndi, aoment\u00e0ndo de 1,7 milliseg\u00f3ndi a l'\u00e0nno (inti \u00f9rtimi 2.700 \u00e0nni). A longh\u00e9ssa de 'na giorn\u00e2 de ci\u00f9 \u00f2 m\u00eano 620 milio\u00een de \u00e0nni fa, stim\u00e2 gr\u00e0\u00e7ie a-e cosc\u00ec d\u00eete \"ritmiti\" (pr\u00eee form\u00e6 da seu altern\u00e6 de aren\u00e0ria), a l'\u00e8 def\u00e6ti de s\u00f4lo 21,9 \u00f4e.\nDe m\u00f2ddo da mantegn\u00ee o gi\u00f3rno civ\u00eele alini\u00f2u co-o movim\u00e9nto apar\u00e9nte do S\u00f4, 'n gi\u00f3rno seg\u00f3ndo o T\u00e9npo Cordin\u00f2u Univers\u00e2le (UTC) o p\u00eau incl\u00f9dde 'n cosc\u00ec d\u00eeto seg\u00f3ndo intercal\u00e2, de s\u00e9gno negat\u00eevo \u00f2 poxit\u00eevo. D\u00f3nca, scib\u00e9n che in g\u00e9nere o l'\u00e0gge 'na du\u00e2ta de 86.400 seg\u00f3ndi SI, 'n gi\u00f3rno civ\u00eele o p\u00eau \u00ease l\u00f3ngo 86.401 \u00f2 86.399 seg\u00f3ndi SI asc\u00ec. I seg\u00f3ndo intercal\u00e6 s\u00f2n anon\u00e7i\u00e6 co-in \u00e7\u00e8rto ant\u00ec\u00e7ipo da l\"'International Earth Rotation and Reference Systems Service\" (in s\u00ecgla IERS), o qu\u00e6 o mez\u00fba a rota\u00e7i\u00f3n da T\u00e6ra e determina se o l'\u00e8 neces\u00e2io 'n seg\u00f3ndo intercal\u00e2.\nGi\u00f3rno civ\u00eele.\nPe mot\u00eevi civ\u00eeli, 'n or\u00e0rio com\u00f9n o l'\u00e8 tipicam\u00e9nte defin\u00eeo pe t\u00f9tta 'na regi\u00f3n in sci\u00e2 b\u00e2ze de l'\u00f4a sol\u00e2re loc\u00e2le m\u00e9dia in corispond\u00e9nsa de 'n meridi\u00e0n centr\u00e2le. Qu\u00e9sti f\u00fbzi or\u00e0ri \u00e0n comens\u00f2u a \u00ease adot\u00e6 v\u00e8rso a meit\u00e6 do XIX s\u00e9colo, qu\u00e0nde s\u00f2n intr\u00e6 in serv\u00ec\u00e7io e pr\u00ecmme ferov\u00eee a or\u00e0ri regol\u00e2ri, prin\u00e7ipalm\u00e9nte tra-i p\u00e0izi eorop\u00eai \u00e9ntro o '29. Da-o 2015 i f\u00fbzi or\u00e0ri anc\u00f3n in \u00fbzo s\u00f2n 40, con qu\u00e9llo centr\u00e2le (a part\u00ee da-o qu\u00e6 s\u00f2n st\u00e6ti defin\u00eei t\u00f9tti i \u00e2tri) ch'o l'\u00e8 conosci\u00fbo c\u00f3mme UTC\u00b100, o qu\u00e6 o l'ad\u00eauvia diretam\u00e9nte o T\u00e9npo Cordin\u00f2u Univers\u00e2le.\nA conven\u00e7i\u00f3n ci\u00f9 com\u00f9n a fa comens\u00e2 o gi\u00f3rno civ\u00eele a-a m\u00eazan\u00e9utte, \u00f2 s\u00e6 in corispond\u00e9nsa da colmina\u00e7io\u00een inferi\u00f4 do S\u00f4 in sci\u00f4 meridi\u00e0n centr\u00e2le do f\u00fbzo or\u00e0rio. 'N gi\u00f3rno cosc\u00ec defin\u00eeo o l'\u00e8 p\u00e6gio a qu\u00e9lli che s\u00f2n indic\u00e6 into lun\u00e2io. O gi\u00f3rno civ\u00eele o l'\u00e8 comunem\u00e9nte spart\u00eeo tra 24 \u00f4e form\u00e6 da 60 men\u00fbti, con \u00f2gni men\u00fbto ch'o l'\u00e8 form\u00f2u da 60 seg\u00f3ndi.\nT\u00e9npo metr\u00ecco.\nInto XIX s\u00e9colo a l'\u00eaa dif\u00fbza l'id\u00eaa de \u00e7\u00e8rne c\u00f3mme unit\u00e6 de b\u00e2ze do t\u00e9npo 'na fra\u00e7i\u00f3n decim\u00e2le (1\u204410.000 o 1\u2044100.000) de 'n gi\u00f3rno astronom\u00ecco. Qu\u00e9sta id\u00eaa a fax\u00e9iva p\u00e0rte de 'n movim\u00e9nto a fav\u00f4 de 'na decimaliza\u00e7i\u00f3n de l'indica\u00e7i\u00f3n de l'\u00f4a e do lun\u00e2io che per\u00f2 a no l'avi\u00e2 particol\u00e2 suc\u00e8sso apr\u00eauvo a-a dificolt\u00e6 do pas\u00e0ggio da-e unit\u00e6 de l\u00f3ngo d\u00eauvi\u00e6 a qu\u00e9lle decim\u00e2li. Tra de qu\u00e9ste 'na de ci\u00f9 comu\u00een o l'\u00e8 st\u00e6to o \u00e7entigi\u00f3rno, p\u00e6gio a 14,4 men\u00fbti \u00f2p\u00fb 864 seg\u00f3ndi, p\u00e6gio a l'unit\u00e6 tradi\u00e7ion\u00e2le cin\u00e9ize, \u00f2 \"k\u00e8\", e vix\u00ecn a-o m\u00f9ltiplo, incl\u00fbzo into scist\u00eama interna\u00e7ion\u00e2le do chiloseg\u00f3ndo (1.000 seg\u00f3ndi).\nCangiam\u00e9nti de du\u00e2ta.\nChi de s\u00f3tta a gh'\u00e8 a tab\u00e9lla co-a du\u00e2ta de 'n gi\u00f3rno in v\u00e0rri mom\u00e9nti da st\u00f6ia da T\u00e6ra.\nEstr\u00eami.\nPe-a ci\u00f9 p\u00e0rte de b\u00e9stie di\u00f9rne a giorn\u00e2 a l'incomensa a-o mom\u00e9nto de l'\u00e0rba e a fin\u00ecsce a-o tram\u00f3nto ma, pe-i \u00ease um\u00e2ni, co-e s\u00f2 conven\u00e7io\u00een soci\u00e2li e e s\u00f2 conosc\u00e9nse scent\u00ecfiche, \u00e0n d\u00e6to div\u00e8rsce defini\u00e7io\u00een a-i estr\u00eami da giorn\u00e2. Inta B\u00ecbia ebr\u00e0ica, in particol\u00e2 into l\u00ecbbro da G\u00e9nezi, 'n gi\u00f3rno o l'\u00e8 defin\u00eeo in t\u00e8rmini de \"s\u00e9ia\" e \"mat\u00ecnn-a\" p\u00f6co pr\u00ecmma ch'a l'\u00e8 cont\u00e2 a crea\u00e7i\u00f3n de 'n s\u00f4 pe ilumin\u00e2lo. O l'\u00e8 def\u00e6ti scr\u00eeto, inta G\u00e9nezi 1:5, \"e [D\u00eeo] o l'\u00e0 ciam\u00f2u a l\u00fbxe Gi\u00f3rno e o sc\u00fbo N\u00e9utte. E a l'\u00e8 st\u00e6ta s\u00e9ia e a l'\u00e8 st\u00e6ta mat\u00ecnn-a: pr\u00ecmmo gi\u00f3rno\".\nConven\u00e7i\u00f3n com\u00f9n tra-i ant\u00eeghi rom\u00e9n, tra-i ant\u00eeghi cin\u00e9izi e inti t\u00e9npi mod\u00e8rni a l'\u00e8 qu\u00e9lla ch'a fa ini\u00e7i\u00e2 o gi\u00f3rno civ\u00eele a-a m\u00eazan\u00e9utte, \u00f2 s\u00e6 a-e 00:00, e ch'a v\u00e0dde sc\u00ecnn-a-e 24 \u00f4e suces\u00eeve, \u00f2 s\u00e6 a-e 24:00, e qu\u00e6 s\u00f2n asc\u00ec e 00:00 do gi\u00f3rno d\u00f2ppo. Inte l'ant\u00eego Eg\u00ectto o gi\u00f3rno o l'\u00eaa pe c\u00f3ntra calcol\u00f2u tra 'n'\u00e0rba e qu\u00e9lla suces\u00eeva, m\u00e9ntre o gi\u00f3rno ebr\u00e0ico o l'incomensa a-o tram\u00f3nto \u00f2p\u00fb a-o prin\u00e7\u00ecpio da n\u00e9utte, int\u00e9izo c\u00f3mme o mom\u00e9nto into qu\u00e6 s\u00f2n za conp\u00e0rse tr\u00e6 st\u00e9lle de seg\u00f3nda magnit\u00f9dine.\n\u00c0nche inte l'Eor\u00f6pa do medio\u00eavo a l'\u00e0 sego\u00eeo qu\u00e9sta tradi\u00e7i\u00f3n, seg\u00f3ndo o scist\u00eama d\u00eeto lun\u00e2io fiorent\u00ecn: inte 'sto scist\u00eama chi d\u00ee \"e \u00f4e d\u00f4e\" o indica che s\u00f2n pas\u00e6 d\u00f4e \u00f4e da-o tram\u00f3nto, co-i mom\u00e9nti pr\u00ecmma da s\u00e9ia che d\u00f3nca, risp\u00e8tto a-o lun\u00e2io mod\u00e8rno, se tr\u00eauvan de 'n gi\u00f3rno ci\u00f9 inder\u00ea. Festivit\u00e6 c\u00f3mme a Vig\u00eclia de D\u00ean\u00e2, l'Halloween (a-a vig\u00eclia do gi\u00f3rno di S\u00e0nti) \u00f2 qu\u00e9lla de S\u00e0nt'Agn\u00e9ize s\u00f2n di r\u00e8sti do mod\u00e9llo de lun\u00e2io ci\u00f9 ant\u00eego, qu\u00e0nde o gi\u00f3rno de f\u00e8sta o l'incomens\u00e2va a s\u00e9ia de qu\u00e9llo pr\u00ecmma. Pr\u00ecmma do 1926, in Turch\u00eea, \u00eaan d\u00eauvi\u00e6 t\u00f9tti do\u00ee i scist\u00eami, \u00f2 s\u00e6 qu\u00e9llo t\u00f9rco, ch'o cont\u00e2va e \u00f4e a part\u00ee da-o tram\u00f3nto, e qu\u00e9llo \"fran\u00e7\u00e9ize\", ch'o part\u00eeva za da-a m\u00eazan\u00e9utte.\nA validit\u00e6 di big\u00e9tti \u00f2 di abonam\u00e9nti in sce 'n \u00f2 ci\u00f9 gi\u00f3rni a p\u00eau termin\u00e2 a-a m\u00eazan\u00e9utte \u00f2 a l'or\u00e0rio da ser\u00e2, a seg\u00f3nda do qu\u00e9llo ch'o se verifica pr\u00ecmma. Per\u00f2, se 'n serv\u00ec\u00e7io c\u00f3mme o trasp\u00f2rto p\u00f9blico o va da 'n gi\u00f3rno a-e pr\u00ecmme \u00f4e de qu\u00e9llo suces\u00eevo, i \u00f9rtimi mom\u00e9nti do serv\u00ec\u00e7io s\u00f2n de v\u00f3tte conscider\u00e6 c\u00f3mme p\u00e0rte do gi\u00f3rno pr\u00ecmma."}
{"id": "28874", "revid": "12052", "url": "https://lij.wikipedia.org/wiki?curid=28874", "title": "Giorno", "text": ""}
{"id": "28875", "revid": "12052", "url": "https://lij.wikipedia.org/wiki?curid=28875", "title": "Sta\u00e7i\u00f3n de Rens\u00e9n", "text": "A sta\u00e7i\u00f3n de Rens\u00e9n, (in italian \"Stazione di Arenzano\") a l'\u00e8 inn-a sta\u00e7i\u00f3n ferovi\u00e0ria italiann-a c'a se treuva in sci\u00e2 Ferov\u00eea Z\u00eana-Vintim\u00ecggia, averta a part\u00ec dao 1968, a l'e ao servi\u00e7io do com\u00f9n de Rens\u00e9n inta \u00c7itt\u00e6 metropolitann-a de Zena.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"d'arg\u00e9nto\"."}
{"id": "28876", "revid": "12052", "url": "https://lij.wikipedia.org/wiki?curid=28876", "title": "Sta\u00e7i\u00f3n de Z\u00eana V\u00eaxima", "text": "A sta\u00e7i\u00f3n de Z\u00eana V\u00eaxima (asc\u00ec s\u00f4lo sta\u00e7i\u00f3n de V\u00eaxima, in itali\u00e0n \"Stazione di Genova Vesima\") a l'\u00e9 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sci\u00e2 ferov\u00eea Z\u00eana-Vintim\u00ecggia. Av\u00e8rta a part\u00ee da-o 1868, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 fra\u00e7i\u00f3n de V\u00eaxima, p\u00e0rte de l'unit\u00e6 urban\u00ecstica de Cr\u00eavai do Monic\u00ecpio VII Pon\u00e9nte (circoscri\u00e7i\u00f3n de \u00d4tri).\nSt\u00f6ia.\nA sta\u00e7i\u00f3n de Z\u00eana V\u00eaxima a l'\u00e9 st\u00e6ta inougur\u00e2 inte l'\u00e0nno 1868, a-o mom\u00e9nto de l'avert\u00fba do t\u00f2cco de ferov\u00eea conpr\u00e9izo tra e d\u00f4e sta\u00e7io\u00ecn de \u00d4tri e de S\u00e0nn-a.\nInpi\u00e0nti.\nInta sta\u00e7i\u00f3n gh'\u00e9 s\u00f4lo d\u00f4e col\u00ecsse pas\u00e0nti e 'na gr\u00e0nde banch\u00ecnn-a m\u00ecssa a-o s\u00f2 c\u00e9ntro, coleg\u00e2 a-a Str\u00e0dda Our\u00e9lia pe m\u00eazo de 'n sotopas\u00e0ggio. A banch\u00ecnn-a a l'\u00e9 decor\u00e2 da v\u00e0rri giardin\u00e9tti con \u00e8rboi, p\u00e0rme e \u00e2tri t\u00eepi de ci\u00e0nte. No gh'\u00e9 de bigeter\u00eea e o fabric\u00e2to vi\u00e2giato\u00ee, scito\u00f2u in sci\u00e2 banch\u00ecnn-a tra e d\u00f4e col\u00ecsse, d\u00f2ppo \u00ease st\u00e6to convert\u00eeo in abita\u00e7i\u00f3n priv\u00e2, in sci\u00e2 f\u00ecn o l'\u00e9 st\u00e6to do t\u00f9tto ser\u00f2u.\nSeg\u00f3ndo a clasc\u00ecfica de RFI a sta\u00e7i\u00f3n de\u00a0V\u00eaxima a l'\u00e8 'na ferm\u00e2ta de categor\u00eea \"br\u00f3nzo\".\nMovim\u00e9nto.\nA sta\u00e7i\u00f3n de Z\u00eana V\u00eaxima a l'\u00e9 serv\u00eea s\u00f4lo da colegam\u00e9nti region\u00e2li e metropolit\u00e9n de \"Trenitalia\", inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, co-in tr\u00e0fego ch'o l'\u00e9 per\u00f2 limit\u00f2u a-o s\u00f4lo per\u00eeodo est\u00eevo. Apr\u00eauvo a-o s\u00f2 sc\u00e0rso tr\u00e0fego ferovi\u00e0rio, a l'\u00e9 l'\u00f9nica tra e 23 sta\u00e7io\u00ecn zen\u00e9ixi gest\u00eee da RFI d\u00f3nde no gh'\u00e9 'na ferm\u00e2ta regol\u00e2re di tr\u00eani do serv\u00ec\u00e7io ferovi\u00e0rio urb\u00e2no da \u00e7it\u00e6.\nServ\u00ec\u00e7\u00e7i.\nA sta\u00e7i\u00f3n de Z\u00eana V\u00eaxima a no disp\u00f3nn-e de nisci\u00f9n serv\u00ec\u00e7io in particol\u00e2. L\u00f3ngo o l\u00e2to da sta\u00e7i\u00f3n v\u00e8rso o m\u00e2 gh'\u00e9 'n parch\u00e9zzo pe-e outom\u00f2bili.\nIntersc\u00e0ngi.\nDa-ar\u00e9nte a-a sta\u00e7i\u00f3n, in sce l'Our\u00e9lia, gh'\u00e9 a ferm\u00e2ta de cori\u00eare de \"V\u00eaxima\" (\"Vesima\")."}
{"id": "28877", "revid": "12052", "url": "https://lij.wikipedia.org/wiki?curid=28877", "title": "Sta\u00e7i\u00f3n de Z\u00eana \u00d4tri", "text": "A sta\u00e7i\u00f3n de Z\u00eana \u00d4tri (asc\u00ec s\u00f4lo sta\u00e7i\u00f3n de \u00d4tri, in itali\u00e0n \"Stazione di Genova Voltri\") a l'\u00e9 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sci\u00e2 ferov\u00eea Z\u00eana-Vintim\u00ecggia. Av\u00e8rta a part\u00ee da-o 1868, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 delega\u00e7i\u00f3n de \u00d4tri.\nSt\u00f6ia.\nA pr\u00ecmma sta\u00e7i\u00f3n de Z\u00eana \u00d4tri a l'\u00e9 st\u00e6ta inougur\u00e2 inte l'\u00e0nno 1868, a-o mom\u00e9nto de l'avert\u00fba do t\u00f2cco de ferov\u00eea conpr\u00e9izo tra sta localit\u00e6 chi e a sta\u00e7i\u00f3n de S\u00e0nn-a.\nInte l'\u00f2cax\u00f3n do rad\u00f3pio da l\u00ecnia ferovi\u00e0ria tra \u00d4tri e V\u00e2ze, conplet\u00f2u into 1970, l'\u00e9 st\u00e6to av\u00e8rto o n\u00eauvo fabric\u00e2to vi\u00e2giato\u00ee, costro\u00eeo in sci\u00e2 n\u00eauva l\u00ecnia, scito\u00e2 ci\u00f9 v\u00e8rso m\u00f3nte, e dot\u00f2u da qu\u00e9llo \u00e0nno do sc\u00e0gno do diret\u00f4 movim\u00e9nto, da s\u00e2la d'at\u00e9iza e do caf\u00e8. A \u00f2gni m\u00f2ddo o v\u00eagio cazam\u00e9nto o l'\u00e9 anc\u00f3n in \u00fbzo, d\u00e6to ch'o se tr\u00eauva in sc\u00ea col\u00ecsse de t\u00e9sta d\u00eauvi\u00e6 pe-i tr\u00eani urb\u00e2ni che n\u00e0scian chi.\nInpi\u00e0nti.\nPasag\u00ea.\nA sta\u00e7i\u00f3n de \u00d4tri, scib\u00e9n ch'a se tr\u00eauva inta perifer\u00eea a l'estr\u00eamo pon\u00e9nte da \u00e7it\u00e6 de Z\u00eana, a l'\u00e0 'na \u00e7\u00e8rta inport\u00e0nsa p\u00f2-u trasp\u00f2rto p\u00f9blico loc\u00e2le. Def\u00e6ti, a sta\u00e7i\u00f3n a l'\u00e9 un di do\u00ee capol\u00ecnia di tr\u00eani metropolit\u00e9n ch'atrav\u00e8rsan a \u00e7it\u00e6, con l'\u00e2tra estremit\u00e6 ch'a se tr\u00eauva in corispond\u00e9nsa da sta\u00e7i\u00f3n de Z\u00eana N\u00e8rvi.\nScito\u00e2 inta p\u00e0rte de lev\u00e0nte do quart\u00ea, a sta\u00e7i\u00f3n a disp\u00f3nn-e de d\u00f4e col\u00ecsse pas\u00e0nti in sci\u00e2 l\u00ecnia prin\u00e7ip\u00e2le, sc\u00ecnn-a l'ag\u00f3sto do 2019 colegh\u00e6 da 'n sorvap\u00e0sso. Sto pas\u00e0ggio chi o l'\u00e9 per\u00f2 st\u00e6to ser\u00f2u apr\u00eauvo a di probl\u00eami strutut\u00e2li e caci\u00f2u zu into 2020; d\u00f3nca, pe an\u00e2 da 'na p\u00e0rte a l'\u00e2tra da sta\u00e7i\u00f3n, se dov\u00e9iva pas\u00e2 da-o p\u00f3nte da Str\u00e0dda Our\u00e9lia in sci\u00e2 ferov\u00eea. In sci\u00e2 f\u00ecn, co-\u00een investim\u00e9nto de 1,4 milio\u00ecn de \u00e9ori, l'\u00e9 st\u00e6to instal\u00f2u 'n n\u00eauvo sorvap\u00e0sso, av\u00f2u inta n\u00e9utte tra o 24 e o 25 de set\u00e9nbre do 2022 e av\u00e8rto a-i ut\u00e9nti da sta\u00e7i\u00f3n a-i 10 d'\u00f2t\u00f4bre.\nGh'\u00e9 d\u00f4e col\u00ecsse de t\u00e9sta asc\u00ec, scito\u00e6 v\u00e8rso o m\u00e2 in corispond\u00e9nsa da v\u00eagia sta\u00e7i\u00f3n, ser\u00e2 qu\u00e0nde a l\u00ecnia, pe po\u00e9i \u00ease radogi\u00e2, a l'\u00e9 st\u00e6ta aretr\u00e2 da l\u00f3ngo a c\u00f2sta a 'na \u00e7entan\u00e2 de m\u00eatri inder\u00ea. St'inpi\u00e0nto chi, sp\u00e9cce a col\u00ecssa ci\u00f9 a n\u00f2rd d\u00e6to che qu\u00e9lla de t\u00e9sta n\u00f9mero 2 a no l'\u00e9 atoalm\u00e9nte in \u00fbzo, o l'\u00e9 d\u00eauvi\u00f2u p\u00f2-u ri\u00e7evim\u00e9nto e a part\u00e9nsa di tr\u00eani metropolit\u00e9n. Pe de ci\u00f9, v\u00e8rso lev\u00e0nte, gh'\u00e9 'na col\u00ecssa de preced\u00e9nsa s\u00e9nsa marciap\u00ea ch'a l'\u00e9 l\u00f3nga 460 m\u00eatri.\nSeg\u00f3ndo a clasc\u00ecfica de RFI a sta\u00e7i\u00f3n de \u00d4tri a l'\u00e9 'na sta\u00e7i\u00f3n de categor\u00eea \"d'arg\u00e9nto\".\nM\u00e8r\u00e7e.\nA lev\u00e0nte da sta\u00e7i\u00f3n gh'\u00e9 'n colegam\u00e9nto co-o lanbr\u00e9 pe-i cont\u00e9ine scito\u00f2u into p\u00f2rto PSA de Pra, ciam\u00f2u Z\u00eana Pra M\u00e2. Da-o labr\u00e9 gh'\u00e9 def\u00e6ti 'n colegam\u00e9nto dir\u00e9tto s\u00e9gge con \u00d4tri, e d\u00f3nca co-a l\u00ecnia pe S\u00e0nn-a, che v\u00e8rso lev\u00e0nte co-a l\u00ecnia prin\u00e7ip\u00e2le pe Z\u00eana S\u00e0n P\u00ea d'\u00c6nn-a. Gh'\u00e9 asc\u00ec 'n colegam\u00e9nto co-a l\u00ecnia \u00c0sti-Z\u00eana (e d\u00f3nca con Lisci\u00e0ndria pe m\u00eazo da Lisci\u00e0ndria-\u00c0cqui) gr\u00e0\u00e7ie a-o n\u00eauvo t\u00f2cco in galer\u00eea da cosc\u00ec d\u00eeta bert\u00e8lla de Pra, ch'o s'un\u00ecsce a-e l\u00ecnie che v\u00e0n v\u00e8rso n\u00f2rd in corispond\u00e9nsa da sta\u00e7i\u00f3n de Z\u00eana B\u00f2rzoi.\nO p\u00e0rco m\u00e8r\u00e7e de Z\u00eana Pra M\u00e2 o l'\u00eaa form\u00f2u de qu\u00e0ttro col\u00ecsse ma, inte l'\u00e0nbito di trav\u00e0ggi p\u00f2-u poten\u00e7iam\u00e9nto do gr\u00f3ppo ferovi\u00e0rio de Z\u00eana e da realiza\u00e7i\u00f3n do t\u00e8rso v\u00e0lico, e col\u00ecsse s\u00f3n divent\u00e6 s\u00eai e gh'\u00e9 za o prog\u00e8tto pe ariv\u00e2 a \u00e9utto. O rac\u00f2rdio ferovi\u00e0rio co-o p\u00f2rto, che pe t\u00e0nto t\u00e9npo o l'\u00eaa rest\u00f2u a 'na s\u00f4la col\u00ecssa, o l'\u00e9 st\u00e6to radogi\u00f2u a-o prin\u00e7\u00ecpio do 2020.\nMovim\u00e9nto.\nA sta\u00e7i\u00f3n de Z\u00eana \u00d4tri a l'\u00e9 serv\u00eea da-i colegam\u00e9nti region\u00e2li de \"Trenitalia\" inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, sorviat\u00f9tto ligh\u00e6 a-o serv\u00ec\u00e7io ferovi\u00e0rio urb\u00e2no de Z\u00eana.\nIn particol\u00e2, e col\u00ecsse pas\u00e0nti s\u00f3n atrav\u00e8rs\u00e6 da-i tr\u00eani region\u00e2li che v\u00e0n in dire\u00e7i\u00f3n S\u00e0nn-a, Vintim\u00ecggia, S\u00e9stri Lev\u00e0nte e Sp\u00e9zza Centr\u00e2le m\u00e9ntre, inte col\u00ecsse che fin\u00ecscian inte sta sta\u00e7i\u00f3n chi, se f\u00e8rman i conv\u00f2lli do serv\u00ec\u00e7io urb\u00e2no, ch'o se svil\u00f9ppa pr\u00f2pio tra a sta\u00e7i\u00f3n de \u00d4tri e qu\u00e9lla de N\u00e8rvi.\nServ\u00ec\u00e7\u00e7i.\nA sta\u00e7i\u00f3n a disp\u00f3nn-e de:\nIntersc\u00e0ngi.\nDa-ar\u00e9nte a-a sta\u00e7i\u00f3n gh'\u00e9 e ferm\u00e2te de cori\u00eare de \"Vintim\u00ecggia (1 e 2)/B\u00f3ffa\" (\"Ventimiglia/Buffa\"), \"B\u00f3ffa 1/Vintim\u00ecggia\" (\"Buffa 1/Ventimiglia\"), \"B\u00f3ffa 2/Veit\u00e6\" (\"Buffa 2/Verit\u00e0\"), \"\u00d4tri/\u00d4tri FS\" (\"Voltri/Voltri FS\"), \"\u00d4tri FS/Capol\u00ecnia\" (\"Voltri FS/Capolinea\"), \"Veit\u00e6/\u00d4tri FS\" (Verit\u00e0/Voltri FS) e \"Parks/Veit\u00e6\" (\"Parks/Verit\u00e0\")."}
{"id": "28878", "revid": "12052", "url": "https://lij.wikipedia.org/wiki?curid=28878", "title": "ATP Esercizio", "text": "ATP Esercizio l'\u00e9 unna so\u00e7iet\u00e6 \u00e0 responsabilit\u00e6 limit\u00e2 soggetta a-a dire\u00e7ion e o coordinamento de AMT Genova ch'a t\u00ebgne a ci\u00f9 parte do seu capit\u00e2 so\u00e7i\u00e2. A l'\u00e9 st\u00e6ta accord\u00e4ia do transp\u00f2rto pubrico inti 67 comuni da \u00e7itt\u00e6 metropolita\u00f1a de Zena e inte atri communi de provin\u00e7e vixi\u00f1e de Sa\u00f1a (Vaze, L'Orba), da Speza (Maissa\u00f1a, Vaise, O Caro, Deiva, Framua, Bonasseua, Levanto), di Pia\u00e7ensa (\u00d6ton), Parma (Bed\u00f2nia) e Lisciandria (Arqu\u00e2) fin a-i 31 de dexembre do 2020.\nIst\u00f6ia.\nA nascion da dita d'ancheu a v\u00ebgne da-i 21 de dexembre do 2005 da-a fuxon pe incorpora\u00e7ion de \"ALI Autolinee Liguri Provincia di Genova S.p.A\". inta \"Tigullio Pubblici Trasporti S.p.A.\", e doe dite che e garantivan o servi\u00e7io de transp\u00f2rto pubrico into territ\u00f6io metropolitan, ma a-o de feua do territ\u00f6io da capit\u00e2 (gestio da AMT); a neuva dita a l'\u00e0 piggiou o nomme de ATP - Azienda Trasporti Provinciali S.p.A..\nA\u00e7ienda.\nCapit\u00e2 da dita.\nO capit\u00e2 da dita l'\u00e9 scompartio cosc\u00ec:"}
{"id": "28885", "revid": "1211", "url": "https://lij.wikipedia.org/wiki?curid=28885", "title": "Burhinidae", "text": "Burhinidae (Mathews, 1912) a l'\u00e9 'na famiggia d'\u00f6xelli limicoli inte l'\u00f3rdine \"Charadriiformes\". \u00c9n prez\u00e9nti inte regio\u00ecn tropic\u00e2li de t\u00f9tto o m\u00f3ndo ma anche in Eor\u00f6pa e in Oustr\u00e0lia. \u00c0n f\u00f2rti becchi, \u00e9uggi gi\u00e0ni, ganbe l\u00f3nghe de c\u00f4 mim\u00e9tico. \n\"Burhinus oedicnemus\" a l'\u00e9 a s\u00f4la menn-a prez\u00e9nte in Italia e co-in n\u00f3mme zeneize registr\u00f2u da-o Paganini: Scuriat\u00f3n. \nScistem\u00e0tica e nommi.\nInta clasifica\u00e7i\u00f3n de Linneo i \"Burhinidae\" \u00eaan scito\u00e6 inte l'\u00f3rdine Grallae, e o Scoriat\u00f3n o l'aiva o nomme \"Charadrius oedicnemus.\"\nA-o di d'ancheu o no f\u00e2 ci\u00f9 parte do genere \"Charadrius\", scib\u00e9n che seg\u00f3ndo o p\u00e0i di scent\u00ecfici moderni o scoriat\u00f3n o saieiva l'\u00f6xello ciam\u00f2u charadrius inti testi cl\u00e0scici e inta Vulgata. O pr\u00ecmmo a f\u00e2 sta identifica\u00e7i\u00f3n o l\u00b4\u00e9 st\u00e6to Conrad Gesner \nA p\u00f2ula \u03c7\u03b1\u03c1\u03b1\u03b4\u03c1\u03b9\u03cc\u03c2 a l'\u00e9 'n deriv\u00f2u de \"\u03c7\u03b1\u03c1\u03ac\u03b4\u03c1\u03b1\" 'tor\u00e9nte'\nBurhinus o l'\u00e9 'n nomme conposto da-e p\u00f2ule gr\u00eaghe Bous 'beu' e Rhis 'b\u00e9cco'\nO nomme Oedicnemus, in c\u00e0ngio, o s'atreuva pi-a pr\u00ecmma v\u00f2tta inta \"Histoire de la nature des oyseaux\" de Pierre Belon. D\u00b4vn Oftardeau tenant quelques enfeignes de l\u00b4Oftarde: \u00e0 qui n\u00b4auons trouu\u00e9 meilleur nom moderne, ne ancien, que Oedicnemus [...] la courtoifie de monfieur Daniel Barbarus, gentilhomme Venicien, patriarche d\u00b4Aquilee, nous a oblig\u00e9 confeffer auoir eu maints portraits des fiens.\nCeft, qu\u00b4il a les iambes groffes au deffous du ply des genoux [...] doc pour le faire mieux cognoiftre luy auons laiff\u00e9 ce nom Oedicnemus\n\"Burhinus oedicnemus\".\nO Scoriat\u00f3n \u00f2 Test\u00f3n\u00a0(\"Burhinus oedicnemus\" -Linnaeus 1758; in Itali\u00e0n\u00a0\"Occhione\") o l'\u00e0 e ciumme mim\u00e9tiche, c\u00f4 mar\u00f2n ci\u00e6o con rigat\u00fbe de n\u00e9igro, c\u00f2rpo mass\u00ecccio, testa gr\u00f2ssa, ari\u00f3nd\u00e2, becco gi\u00e0no, c\u00f9rto rob\u00f9sto e dr\u00eeto co-a p\u00f3nta de c\u00f4 n\u00e9igro, ganbe l\u00f3nghe rob\u00f9ste da corid\u00f4, \u00e9uggi grendi che ghe perm\u00e9ttan de v\u00e9dde ben anche de neutte, e de c\u00f4 gi\u00e0no.\nO l'\u00e9 dif\u00fbzo in Eor\u00f6pa Mediter\u00e0nia, Turch\u00eea, M\u00e2 Neigro. O seu habitat s\u00f3n\u00a0i ter\u00e9n av\u00e8rti arso\u00eei, con sc\u00e0rsa vegeta\u00e7i\u00f3n, erba bassa, p\u00ecn de prie e sasci, de sp\u00e9sso in vixin\u00e0nsa de z\u00f6ne \u00f9mide, c\u00f2ste, esto\u00e0i. In sti anbienti, o Test\u00f3n, inm\u00f2bile e acoci\u00f2u a t\u00e6ra, o l'\u00e9 invixibile; anche o n\u00eeo o l'\u00e9 invix\u00ecbile perch\u00e8 mimetiz\u00f2u tra i sasci, e e \u00eauve p\u00f6s\u00e6 in t\u00e6ra \u00e0n ina colora\u00e7i\u00f3n sc\u00ecmile a-e pr\u00eee. Se 'n predat\u00f4 o s'avixinn-a, a femina ch'a c\u00f4a a f\u00ecnze 'n' \u00e4a r\u00f3tta e a s'alontann-a. Pe l'\u00e0ndio de f\u00e2 o n\u00eeo in t\u00e6ra o l'\u00e9 d\u00eeto in ingl\u00e9ize \"stone curlew\" ('chiurlo delle pietre'). \nO se n\u00fbtre de vermi, insetti, lumasse, retili, ratti de canpagna.\nIn Italia o nid\u00ecfica\u00a0inte g\u00e6e di sci\u00f9mmi da Cian\u00fba Padann-a e \u00c0ta cian\u00fba do Fri\u00f4li\u00a0d\u00eeta \"Magredi\", Maremma Toscann-a e La\u00e7i\u00e2le, Gargano, Murge, Sicilia e Sardegna.\nO Scoriat\u00f3n, qu\u00e6xi o vo\u00eaise dimostr\u00e2 d'\u00ease\u00a0at\u00eevo\u00a0de n\u00e9utte, o c\u00e0nta d\u00f2ppo o tram\u00f3nto."}
{"id": "28886", "revid": "12052", "url": "https://lij.wikipedia.org/wiki?curid=28886", "title": "St\u00e2ti do m\u00f3ndo", "text": "Qu\u00e9sta p\u00e0gina a cont\u00eagne t\u00f9tti i st\u00e2ti do m\u00f3ndo, \u00f6 s\u00e6 i 193 P\u00e0ixi m\u00e9nbri e i 2 m\u00e9nbri \u00f2servato\u00ee de Na\u00e7io\u00ecn Un\u00eee, che \u00e0n i requix\u00eeti pe \u00ease conscider\u00e6 di st\u00e2ti sovr\u00e9n e che s\u00f3n riconosci\u00fbi a liv\u00e9llo interna\u00e7ion\u00e2le. Inte qu\u00e0ttro tab\u00e9lle suces\u00eeve s\u00f3n pe c\u00f3ntra riport\u00e6 \u00e2tre 24 entit\u00e6, tra e qu\u00e6 9 s\u00f3n conscider\u00e6 di St\u00e2ti no riconosci\u00fbi, d\u00e6to che a s\u00f2 sovranit\u00e6 a l'\u00e9 contest\u00e2 e che no s\u00f3n m\u00e9nbri de l'ONU (in particol\u00e2 6 de qu\u00e9sti s\u00f3n st\u00e6ti riconosci\u00fbi da a-o m\u00eano 'n St\u00e2to m\u00e9nbro de l'ONU e 3 s\u00f3n s\u00e9nsa nisci\u00f9n riconoscim\u00e9nto), 4 s\u00f3n St\u00e2ti asoci\u00e6 a \u00e2tri St\u00e2ti sovr\u00e9n e 11 p\u00e0ixi costito\u00e9nti, di qu\u00e6 7 out\u00f2nomi e 4 no.\nA l\u00e2to gh'\u00e9 asc\u00ec 'na se\u00e7i\u00f3n de n\u00f2tte pe forn\u00ee \u00e2tre informa\u00e7io\u00ecn in sci\u00e2 sovranit\u00e6 de 'n p\u00e0ize, indic\u00e0ndo e rivendica\u00e7io\u00ecn teritori\u00e2li, i terit\u00f6i dipend\u00e9nti con v\u00e0rri gr\u00e0ddi de outonom\u00eea (di qu\u00e6 16 fan p\u00e0rte da l\u00ecsta de Na\u00e7io\u00ecn Un\u00eee di terit\u00f6i no out\u00f2nomi) e i terit\u00f6i out\u00f2nomi integr\u00e6 inti St\u00e2ti sovr\u00e9n.\nA-a f\u00ecn, gh'\u00e9 de se\u00e7io\u00ecn dedic\u00e6 a-e rivendica\u00e7io\u00ecn teritori\u00e2li into contin\u00e9nte Ant\u00e0rtico, a-o Sovr\u00e0n Milit\u00e2re \u00d2rdine de M\u00e2ta, a-e Microna\u00e7io\u00ecn e a-e \u00f9rtime \"Terra Nullius\".\nAnt\u00e0rtico.\nO trat\u00e2to fondament\u00e2le in sci\u00f4 contin\u00e9nte ant\u00e0rtico, \u00f6 s\u00e6 o Trat\u00e2to Ant\u00e0rtico, o remanda, f\u00ecn qu\u00e0nde qu\u00e9sto o resti\u00e2 in vig\u00f4, e rivendica\u00e7io\u00ecn de sovranit\u00e6 avans\u00e6 da v\u00e0rie na\u00e7io\u00ecn. Qu\u00e9ste no s\u00f3n d\u00f3nca generalm\u00e9nte riconosci\u00fbe, scib\u00e9n che gh'\u00e9 di riconoscim\u00e9nti rec\u00ecprochi tra \u00e7\u00e8rtid\u00f9n p\u00e0ixi richied\u00e9nti. Pe de ci\u00f9 a regi\u00f3n ciam\u00e2 T\u00e6ra de Marie Byrd a no l'\u00e9 rivendic\u00e2 da nisci\u00f9n p\u00e0ize.\n\u00d2rdine de M\u00e2ta.\nPe de ci\u00f9 gh'\u00e9 asc\u00ec l'\u00d2rdine de M\u00e2ta, o qu\u00e6 o l'\u00e9 st\u00e6to diciar\u00f2u c\u00f3mme 'n \u00e9nte sovr\u00e0n no stat\u00e2le, ch'o l'\u00e0 de rela\u00e7io\u00ecn diplom\u00e0tiche con 110 st\u00e2ti e ch'o l'\u00e9 'n m\u00e9nbro \u00f2servat\u00f4 de l'ONU scib\u00e9n che no l'\u00e0 'n pr\u00f2pio terit\u00f6io ma s\u00f4lo de \u00e0ree \u00e8stra-teritori\u00e2li inta \u00e7it\u00e6 de R\u00f3mma.\nInte l'\u00e0nbito do dir\u00ectto interna\u00e7ion\u00e2le, a crea\u00e7i\u00f3n de rela\u00e7io\u00ecn diplom\u00e0tiche de 'n P\u00e0ize con l'\u00d2rdine de M\u00e2ta a l'inplica s\u00f4lo o riconoscim\u00e9nto do s\u00f2 \"status\", s\u00e9nsa inplic\u00e2 in nisci\u00f9n m\u00f2ddo l'aceta\u00e7i\u00f3n into pr\u00f2pio terit\u00f6io de n\u00f2rme giur\u00ecdiche de l'\u00d2rdine.\nMicrona\u00e7io\u00ecn.\n'Na microna\u00e7i\u00f3n a l'\u00e9 'n'entit\u00e6 cre\u00e2 c\u00f3mme 'n p\u00e0ize mod\u00e9llo ch'a pret\u00e9nde d'\u00ease 'n st\u00e2to indipend\u00e9nte ma ch'a m\u00e0nca do riconoscim\u00e9nto di \u00e2tri st\u00e2ti e de \u00f2rganiza\u00e7io\u00ecn interna\u00e7ion\u00e2li, \u00f2cup\u00e0ndo 'n terit\u00f6io as\u00e6 pic\u00ecn o inmagin\u00e2io. Pe de ci\u00f9 \u00e0n de s\u00f2lito 'na popola\u00e7i\u00f3n rid\u00fbta e nisci\u00f9n di atrib\u00fbti de 'n P\u00e0ize sovr\u00e0n, c\u00f3mme o monop\u00f2lio da f\u00f2rsa, da sovranit\u00e6 \u00f2 do contr\u00f2llo do terit\u00f6io \u00f2 da s\u00f2 popola\u00e7i\u00f3n. M\u00e9ntre \u00e7\u00e8rtid\u00f9nn-e microna\u00e7io\u00ecn rivendican efetivam\u00e9nte 'n terit\u00f6io, a ci\u00f9 p\u00e0rte de qu\u00e9ste a l'ex\u00ecste in teor\u00eea in sce 'n ter\u00e9n, 'n sp\u00e0\u00e7io soci\u00e2le c\u00f3mme 'n club \u00f2 'n dom\u00ecnio d\u2019Intern\u00e9tte. O st\u00f9dio acad\u00e9mico de microna\u00e7io\u00ecn e di gov\u00e8rni alternat\u00eevi o l'\u00e9 d\u00eeto micropatolog\u00eea.\nA \u00f2gni m\u00f2ddo no conf\u00f3nde o t\u00e8rmine con st\u00e2to a riconoscim\u00e9nto limit\u00f2u \u00f2 micro-st\u00e2to.\nTerrae nullius.\nA-a giorn\u00e2 d'ancheu s\u00f3n rest\u00e6 s\u00f4lo do\u00ee terit\u00f6i che s\u00f3n conscider\u00e6 'na \"terra nullius\", \u00f6 s\u00e6:"}
{"id": "28887", "revid": "12552", "url": "https://lij.wikipedia.org/wiki?curid=28887", "title": "Gaz\u00f6zza", "text": "A Gaz\u00f6zza (scr\u00ectu asc\u00ec Ga\u1e61eu\u1e61\u1e61a, in zenese semplicemente asc\u00ec \"gazeu\", in finar\u00ecn \"gas\u00f6sa\", in imperi\u00e9se ciam\u00e0 \"ga\u015b\u00f6\u015ba\", \"gas\u014d\u0113sa\" in urme\u00e0scu, gaz\u00f6 in nuvese, \"gaz\u02c6o\u02c6z\u02c6z\u02c6a\" intu dialettu de And\u00f6a) a l'\u00e8 ina bevanda sensa \u00e0lcol cumposta da \u00e0iva gaz\u00e0 e s\u00fccca(r)u c'a se p\u00f6 asc\u00ec arumatiz\u00e0 cun u lim\u00f9n o cu'i mandar\u00ecn, a segunda da tradisi\u00f9n luc\u00e0le.\nSt\u00f2ia.\nInisialmente cumercializ\u00e0 cun a t\u00ecpica but\u00eca cu'a bal\u00e9tta (de s\u00f2litu ina b\u00eca de veddru), a primma bevanda c'a se sem\u00e9ia a l'udierna gaz\u00f6zza industri\u00e0 eurup\u00e9a a sai\u00e9va uigin\u00e0ia du 1872, grassie a l'invensi\u00f9n del'inzegn\u00ea ingl\u00e9se Hiram Codd, invent\u00f9 de stu mecan\u00ecsmu p\u00e9 mategn\u00ec gaz\u00e0e e bevande.\nGrassie a stu particul\u00e0 scistemma chi cumensa ina rapida difuxi\u00f9n da gaz\u00f6zza a part\u00ec dai primmi \u00e0nni du N\u00f6vesentu, pe\u00f2 in ritruvamentu ci\u00fc resenteu n'ha mustr\u00e0u l'exist\u00e9nsa de in bevi\u00e0ggiu du t\u00fcttu sc\u00ecmile rizal\u00e8nte au 1840, ritruvau apuntu intu 2017 int'in ant\u00ecga imbarcasi\u00f9n naufrag\u00e0 in Sri Lanka, prudotta z\u00e0 cun metudi industri\u00e0li.\nIn Eur\u00f2pa cumunque a bevanda a tr\u00f6va furt\u00fcna e a se difunde prinsipalemente intu segundu d\u00f2ppu gu\u00e8ra, cun a custrusi\u00f9n de primme fabriche specializ\u00e0e survat\u00fcttu in Sv\u00ecssea e asc\u00ec in Italia, fra e primme inpr\u00e9se a n\u00e0sce se p\u00f2nan ricurd\u00e0 a \"Fabbrica di Gazose e Seltz\", av\u00e8rta a Mendr\u00eexu (Mendrisio) intu Cant\u00f9n Ticin z\u00e0 at\u00ecva pe\u00f2 a part\u00ec intu 1883 intu set\u00f9 cumerci\u00e0le da ventita de l'\u00e0iva gaz\u00e0 e a prudusi\u00f9n artigian\u00e0le da fam\u00eca Scaffidi, atest\u00e0 in Sicilia inti pr\u00ecmmi anni 30.\nIn Lig\u00fcia e Piemunte e primme gaz\u00f6zze cumercializ\u00e0e sun quella prud\u00f2tta cun l'\u00c0iva de Caiss\u00e0n, a part\u00ec dau 1961, quella di fr\u00e0i Sciandra de Garesce, dif\u00fcza intu b\u00e0ssu Piemunte e asc\u00ec inta z\u00f2na du punente, prinsipalmente inti \u00e0nni 70, assemme aa Gaz\u00f6zza de Lur\u00ecsia, cumercializ\u00e0 a part\u00ec dai \u00e0nni 50 e anc\u00f9a a\u00f9 fabric\u00e0 cun sulu i lim\u00f9i de Amalfi (Campannia).\nA livellu mundiale a l'\u00e8 asc\u00ec fam\u00f9za a Sprite, nasci\u00fca inissialmente in Germannia sutta aa m\u00e0rca Fanta, p\u00f2i pass\u00e0 sutta au gr\u00f9ppu Coca Cola di statti Statti \u00dcnii d'Am\u00e9(r)ica.\nAnc\u00f6i restan in cumerciu diferenti m\u00e0rche de gaz\u00f6zza, cumme quelle z\u00e0 mensciun\u00e0e, a parte a Sciandra, anc\u00f6i nu ci\u00fc prud\u00f2tta, sustitu\u00eca dunca da quella de l'\u00c0iva San Ben\u00e0rdu, che dau 2020 a l'ha rilanci\u00e0u a prudusi\u00f9n de bibite inta val\u00e0 du T\u00e0nau.\nVariet\u00e0i.\nE variet\u00e0i da gaz\u00f6zza e sun b\u00e9n b\u00e9n svilup\u00e0e, difatti e ci\u00fc fam\u00f9ze sun arumatiz\u00e0e cun u limun, ma tradisiunalmente a bibita a se p\u00f6 acumpagn\u00e0 cun i g\u00fcsti de a\u00e0ncia, lamp\u00f9n, fr\u00fcti de b\u00f2scu, musc\u00e0u e nu sulu, a segunda da z\u00f2na. Cunsum\u00e0 asc\u00ec cun a b\u00ecra a p\u00eca u numme inte stu c\u00e0xu de \"Panach\u00e9\"."}
{"id": "28888", "revid": "1211", "url": "https://lij.wikipedia.org/wiki?curid=28888", "title": "Scuriat\u00f3n", "text": ""}
{"id": "28889", "revid": "12052", "url": "https://lij.wikipedia.org/wiki?curid=28889", "title": "Sta\u00e7i\u00f3n de Z\u00eana Pra", "text": "A sta\u00e7i\u00f3n de Z\u00eana Pra (asc\u00ec s\u00f4lo sta\u00e7i\u00f3n de Pra, in itali\u00e0n \"Stazione di Genova Pra\") a l'\u00e9 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sci\u00e2 ferov\u00eea Z\u00eana-Vintim\u00ecggia. Av\u00e8rta a part\u00ee da-o 2006, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 delega\u00e7i\u00f3n de Pra.\nSt\u00f6ia.\nA n\u00eauva sta\u00e7i\u00f3n de Z\u00eana Pra a l'\u00e9 st\u00e6ta inougur\u00e2 a-i 2 d'arv\u00ee do 2006, inte l'\u00f2cax\u00f3n do stram\u00fbo a m\u00e2 da l\u00ecnia ferovi\u00e0ria, p\u00e0rte do prog\u00e8tto de riqualifica\u00e7i\u00f3n urb\u00e2na do quart\u00ea de Pra. L'\u00e9 st\u00e6to d\u00f3nca abandon\u00f2u o cazam\u00e9nto da v\u00eagia sta\u00e7i\u00f3n, scito\u00f2u l\u00f3ngo a l\u00ecnia, d'ancheu desmantel\u00e2, ch'a cor\u00eeva in corispond\u00e9nsa da Str\u00e0dda Our\u00e9lia.\nA-o prin\u00e7\u00ecpio do 2020, o colegam\u00e9nto dir\u00e9tto pe-i conv\u00f2lli m\u00e8r\u00e7e da-o p\u00f2rto o l'\u00e9 st\u00e6to radogi\u00f2u.\nInpi\u00e0nti.\nA n\u00eauva sta\u00e7i\u00f3n de Z\u00eana Pra a l'\u00e9 dot\u00e2 de 3 col\u00ecsse pas\u00e0nti, t\u00f9tte tr\u00e6 co-in marciap\u00ea \u00e2to 55 cm e de r\u00e0npe pe consent\u00ee l'intr\u00e2 a-e pers\u00f3nn-e in caros\u00ecnn-a. Gh'\u00e9 'n sotopas\u00e0ggio che, \u00f3ltre a coleg\u00e2 e v\u00e0rie banch\u00ecnn-e, o perm\u00e9tte d'ariv\u00e2 a-o longom\u00e2 asc\u00ec.\nIn particol\u00e2, e col\u00ecsse n\u00f9mero 1 e 2 s\u00f3n d\u00eauvi\u00e6 p\u00f2-u pas\u00e0ggio di tr\u00eani l\u00f3ngo a l\u00ecnia Z\u00eana-Vintim\u00ecggia; pe c\u00f3ntra a col\u00ecssa n\u00f9mero 3 a l'\u00e9 d\u00eauvi\u00e2 da-i conv\u00f2lli m\u00e8r\u00e7e p\u00f2-u colegam\u00e9nto co-o sc\u00e2 cont\u00e9ine do p\u00f2rto de Pra, \u00f3ltre che da-i tr\u00eani loc\u00e2li che d\u00eavan ariv\u00e2 a-e col\u00ecsse de t\u00e8sta inta sta\u00e7i\u00f3n de Z\u00eana \u00d4tri, de m\u00f2ddo de no \u00f2stacol\u00e2 o tr\u00e0fego in sci\u00e2 l\u00ecnia prin\u00e7ip\u00e2le. Gr\u00e0\u00e7ie a-a t\u00e8rsa col\u00ecssa l'\u00e9 posc\u00ecbile f\u00e2 de man\u00eauvre de preced\u00e9nsa asc\u00ec.\nSeg\u00f3ndo a clasc\u00ecfica de RFI a sta\u00e7i\u00f3n de Pra a l'\u00e9 'na sta\u00e7i\u00f3n de categor\u00eea \"d'arg\u00e9nto\".\nBert\u00e8lla de Pra.\nInta sta\u00e7i\u00f3n n\u00eauva de Pra l'\u00e9 st\u00e6to costro\u00eeo 'n viad\u00f2tto, conosci\u00fbo c\u00f3mme a \"bert\u00e8lla de Pra\", ch'o p\u00e0ssa s\u00f4via a-a Str\u00e0dda Our\u00e9lia e ch'o va inte 'na galer\u00eea scav\u00e2 inta col\u00ecnn-a dar\u00ea a-o quart\u00ea. Sta n\u00eauva l\u00ecnia chi, ciam\u00e2 bert\u00e8lla \u00d4tri-S\u00e0n P\u00ea d'\u00c6nn-a, a l'\u00e9 unn-a de \u00f2pere realiz\u00e6 inte l'\u00e0nbito do gr\u00e0nde cant\u00ea p\u00f2-u poten\u00e7iam\u00e9nto do gr\u00f3ppo ferovi\u00e0rio de Z\u00eana. E d\u00f4e col\u00ecsse che p\u00e0san s\u00f4via a-a sta\u00e7i\u00f3n cont\u00ecnoan d\u00f3nca in galer\u00eea sc\u00ecnn-a l'alt\u00e9ssa de B\u00f2rzoi d\u00f3nde, depo\u00ee 'n sv\u00ecncolo sotot\u00e6ra, s'ar\u00eeva in sci\u00e2 l\u00ecnia pe \u00c0cqui in dire\u00e7i\u00f3n n\u00f2rd. Sto perc\u00f3rso chi o l'\u00e9 d\u00eauvi\u00f2u da 'na p\u00e0rte di tr\u00eani m\u00e8r\u00e7e che v\u00eagnan da-o p\u00f2rto de Pra e da-a Riv\u00eaa de Pon\u00e9nte in gener\u00e2le.\nP\u00f2-u fut\u00fbro, gh'\u00e9 o prog\u00e8tto de f\u00e2 contino\u00e2 e col\u00ecssa da bert\u00e8lla sc\u00ecnn-a Feg\u00ecn, co-in colegam\u00e9nto in galer\u00eea v\u00e8rso o t\u00e8rso v\u00e0lico e, con l'uni\u00f3n a-a l\u00ecnia di Z\u00f4vi, un v\u00e8rso S\u00e0n P\u00ea d'\u00c6nn-a asc\u00ec. Apr\u00eauvo a-o n\u00eauvo colegam\u00e9nto o sai\u00e2 posc\u00ecbile separ\u00e2 i fl\u00f9sci do tr\u00e0fego a cam\u00ecn l\u00f3ngo \u00f2p\u00fb urb\u00e2no, amegio\u00e0ndo b\u00e9n b\u00e9n o serv\u00ec\u00e7io e permet\u00e9ndo, gr\u00e0\u00e7ie a-o colegam\u00e9nto dir\u00e9tto co-o t\u00e8rso v\u00e0lico, d'evit\u00e2 e interfer\u00e9nse co-o tr\u00e0fego m\u00e8r\u00e7e. Scib\u00e9n che gh'\u00e9 st\u00e6to v\u00e0rri rit\u00e0rdi apr\u00eauvo a-o falim\u00e9nto de d\u00f6tr\u00e6 inpr\u00e9ize apaltatr\u00eexi, d'ancheu l'\u00f2pera a l'\u00e9 in f\u00e2ze de realiza\u00e7i\u00f3n e se p\u00e9nsa ch'a sai\u00e2 conplet\u00e2 into 2024.\nMovim\u00e9nto.\nA sta\u00e7i\u00f3n de Z\u00eana Pra a l'\u00e9 serv\u00eea da-i colegam\u00e9nti region\u00e2li de \"Trenitalia\" inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, sorviat\u00f9tto ligh\u00e6 a-o serv\u00ec\u00e7io ferovi\u00e0rio urb\u00e2no de Z\u00eana.\nServ\u00ec\u00e7\u00e7i.\nA sta\u00e7i\u00f3n a disp\u00f3nn-e de:\nIntersc\u00e0ngi.\nDa-ar\u00e9nte a-a sta\u00e7i\u00f3n gh'\u00e9 e ferm\u00e2te de cori\u00eare de \"Pra FS/Capol\u00ecnia\" (\"Pra' FS/Capolinea\"), \"Pra 3/Pra FS\" e \"Pra 7/Pra FS\", co-a ferm\u00e2ta do capol\u00ecnia d\u00f3nde gh'\u00e9 i colegam\u00e9nti co-i quart\u00ea vix\u00ecn a Pra. Inte ferm\u00e2te, in sci\u00e2 Str\u00e0dda Our\u00e9lia, pr\u00ecmma e d\u00f2ppo de qu\u00e9lla da sta\u00e7i\u00f3n gh'\u00e9 asc\u00ec o colegam\u00e9nto de l'inport\u00e0nte l\u00ecnia 1, s\u00e0iva a d\u00ee qu\u00e9lla ch'a va da Ci\u00e0ssa Caregam\u00e9nto sc\u00ecnn-a \u00d4tri. Pe de ci\u00f9, gh'\u00e9 o colegam\u00e9nto de l\u00ecnie s\u00f9b-urb\u00e2ne de l'ATP che v\u00e0n inta val\u00e0dda do St\u00f9ra.\nGh'\u00e9 o prog\u00e8tto, inte l'\u00e0nbito do svil\u00f9ppo da m\u00e6nn-a de Pra, de l'estensci\u00f3n do serv\u00ec\u00e7io \"Navebus\" de l'AMT co-a realiza\u00e7i\u00f3n de 'n pont\u00ee d'\u00f2rm\u00e9zzo inta z\u00f6na da-ar\u00e9nte a-o l\u00e2to v\u00e8rso o m\u00e2 da sta\u00e7i\u00f3n, coleg\u00f2u da 'n sotopas\u00e0ggio. In sci\u00e2 f\u00ecn, d'in g\u00eeo a-a sta\u00e7i\u00f3n l'\u00e9 st\u00e6to realiz\u00f2u 'n parch\u00e9zzo d'intersc\u00e0ngio, de m\u00f2ddo da fa\u00e7ilit\u00e2 o colegam\u00e9nto co-o c\u00e9ntro s\u00e9nsa a necescit\u00e6 d'ariv\u00e2ghe co-a m\u00e0china."}
{"id": "28890", "revid": "12052", "url": "https://lij.wikipedia.org/wiki?curid=28890", "title": "Rep\u00f9brica de C\u00ecnn-a", "text": ""}
{"id": "28891", "revid": "12052", "url": "https://lij.wikipedia.org/wiki?curid=28891", "title": "Sta\u00e7i\u00f3n de Z\u00eana P\u00eagi", "text": "A sta\u00e7i\u00f3n de Z\u00eana P\u00eagi (asc\u00ec s\u00f4lo sta\u00e7i\u00f3n de P\u00eagi, in itali\u00e0n \"Stazione di Genova Pegli\") a l'\u00e9 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sci\u00e2 ferov\u00eea Z\u00eana-Vintim\u00ecggia. Av\u00e8rta a part\u00ee da-o 1856, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 delega\u00e7i\u00f3n de P\u00eagi.\nSt\u00f6ia.\nA sta\u00e7i\u00f3n de Z\u00eana P\u00eagi a l'\u00e9 st\u00e6ta inougur\u00e2 inte l'\u00e0nno 1856, a-o mom\u00e9nto de l'avert\u00fba do t\u00f2cco de ferov\u00eea tra e d\u00f4e sta\u00e7io\u00ecn de S\u00e0n P\u00ea d'\u00c6nn-a e de \u00d4tri.\nInpi\u00e0nti.\nPasag\u00ea.\nInta sta\u00e7i\u00f3n de Z\u00eana P\u00eagi gh'\u00e9 d\u00f4e col\u00ecsse p\u00f2-u serv\u00ec\u00e7io pasag\u00ea, co-o colegam\u00e9nto tra e d\u00f4e banch\u00ecnn-e e co-o fabric\u00e2to vi\u00e2giato\u00ee ch'o l'\u00e9 posc\u00ecbile gr\u00e0\u00e7ie a do\u00ee sorviapas\u00e0ggi.\nSeg\u00f3ndo a clasc\u00ecfica de RFI a sta\u00e7i\u00f3n de P\u00eagi a l'\u00e9 'na sta\u00e7i\u00f3n de categor\u00eea \"d'arg\u00e9nto\".\nM\u00e8r\u00e7e.\nInto pas\u00f2u, da-ar\u00e9nte a-a sta\u00e7i\u00f3n gh'\u00eaa 'na magaz\u00ecn pe-e m\u00e8r\u00e7e, dot\u00f2u de 'na s\u00f2 col\u00ecssa ma, scib\u00e9n ch'o l'\u00e9 anc\u00f3n in p\u00ea, o no v\u00eagne ci\u00f9 d\u00eauvi\u00f2u e o s\u00f2 cias\u00e2 o l'\u00e9 st\u00e6to convert\u00eeo into parch\u00e9zzo da sta\u00e7i\u00f3n.\nV\u00e8rso lev\u00e0nte, in corispond\u00e9nsa do p\u00f3nte in sci\u00e2 Vo\u00eana, gh'\u00e9 'na col\u00ecssa de colegam\u00e9nto co-o dep\u00f2xito petrol\u00ecfero da socj\u00eat\u00e6 \"Carmagnani\" de Morti\u00f2u, ch'o l'\u00e9 pe c\u00f3ntra anc\u00f3n in \u00fbzo ma o v\u00eagne comand\u00f2u da-a sta\u00e7i\u00f3n de Z\u00eana S\u00e9stri Pon\u00e9nte Ariop\u00f2rto.\nMovim\u00e9nto.\nA sta\u00e7i\u00f3n de Z\u00eana P\u00eagi a l'\u00e9 serv\u00eea s\u00f4lo da colegam\u00e9nti region\u00e2li e metropolit\u00e9n de \"Trenitalia\", inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, ligh\u00e6 sorviat\u00f9tto a-o serv\u00ec\u00e7io ferovi\u00e0rio urb\u00e2no de Z\u00eana. A \u00f2gni m\u00f2ddo, gh'\u00e9 'n \u00e7\u00e8rto tr\u00e0fego de conv\u00f2lli pasag\u00ea asc\u00ec, co-in tr\u00eano ch'o se f\u00e8rma chi ci\u00f9 \u00f2 m\u00eano \u00f2gni ch\u00ecnze men\u00fbti inte ciasched\u00f9nn-a de d\u00f4e dire\u00e7io\u00ecn.\nServ\u00ec\u00e7\u00e7i.\nA sta\u00e7i\u00f3n a disp\u00f3nn-e de:\nIntersc\u00e0ngi.\nDa-ar\u00e9nte a-a sta\u00e7i\u00f3n gh'\u00e9 a ferm\u00e2ta de cori\u00eare de \"P\u00eagi FS/M\u00fbzei Pravex\u00ecn\" (\"Pegli FS/Musei Pallavicini\") e, a 50 m\u00eatri de dist\u00e0nsa in sci\u00e2 Str\u00e0dda Our\u00e9lia, a l'\u00e9 serv\u00eea da-e d\u00f4e ferm\u00e2te de \"Longom\u00e2 (1 e 2)/FS-M\u00fbzei Pravex\u00ecn\" (\"Lungomare/FS-Musei Pallavicini\").\nPe de ci\u00f9, a 300 m\u00eatri da-a sta\u00e7i\u00f3n, gh'\u00e9 o sc\u00e2 do serv\u00ec\u00e7io mar\u00ectimo do \"Navebus\", gest\u00eeo l\u00ea asc\u00ec da l'AMT e ch'o col\u00eaga pe m\u00e2 o quart\u00ea de P\u00eagi co-a z\u00f6na do p\u00f2rto ant\u00eego, \u00f3ltre che qu\u00e9llo di b\u00e0rchi de l'inpr\u00e9iza \"Alimar\", ch'a l'in\u00e0ndia de escurscio\u00ecn tur\u00ecstiche sc\u00ecnn-a Cam\u00f3ggi e a-e \u00c7\u00ecnque T\u00e6re."}
{"id": "28892", "revid": "1144", "url": "https://lij.wikipedia.org/wiki?curid=28892", "title": "ONU", "text": ""}
{"id": "28893", "revid": "12052", "url": "https://lij.wikipedia.org/wiki?curid=28893", "title": "Sta\u00e7i\u00f3n de Z\u00eana Sestri Ponente Ariop\u00f2rto", "text": "A sta\u00e7i\u00f3n de Z\u00eana S\u00e9stri Pon\u00e9nte Ariop\u00f2rto (asc\u00ec s\u00f4lo sta\u00e7i\u00f3n de S\u00e9stri Pon\u00e9nte, in itali\u00e0n \"Stazione di Genova Sestri Ponente Aeroporto\") a l'\u00e9 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sci\u00e2 ferov\u00eea Z\u00eana-Vintim\u00ecggia. Av\u00e8rta a part\u00ee da-o 1856, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 delega\u00e7i\u00f3n de S\u00e9stri Pon\u00e9nte.\nSt\u00f6ia.\nA sta\u00e7i\u00f3n de Z\u00eana S\u00e9stri Pon\u00e9nte a l'\u00e9 st\u00e6ta inougur\u00e2 inte l'\u00e0nno 1856, a-o mom\u00e9nto de l'avert\u00fba do t\u00f2cco de ferov\u00eea tra e d\u00f4e sta\u00e7io\u00ecn de S\u00e0n P\u00ea d'\u00c6nn-a e de \u00d4tri. Co-o pas\u00e2 di \u00e0nni a l'\u00e9 st\u00e6ta rimanez\u00e2 ci\u00f9 v\u00f2tte, cangi\u00e0ndo o s\u00f2 n\u00f3mme in qu\u00e9llo de S\u00e9stri Pon\u00e9nte Ariop\u00f2rto a-i 10 de z\u00f9gno do 2012.\nTra i \u00f9rtimi interv\u00e9nti de manuten\u00e7i\u00f3n straorden\u00e2ia se p\u00eauan aregord\u00e2 qu\u00e9lli efeto\u00e6 into 2016.\nInpi\u00e0nti.\nPasag\u00ea.\nA sta\u00e7i\u00f3n a l'\u00e9 form\u00e2 da d\u00f4e col\u00ecsse de c\u00f3rsa, ciasched\u00f9nn-a dot\u00e2 de 'na s\u00f2 banch\u00ecnn-a con pensil\u00ecnn-a, ci\u00f9 'na col\u00ecssa de preced\u00e9nsa l\u00f3nga 649 m\u00eatri. O fabric\u00e2to vi\u00e2giato\u00ee o l'\u00e9 st\u00e6to ref\u00e6to do t\u00f9tto, s\u00e9gge a l'int\u00e8rno che a-o de f\u00eaua, inti \u00e0nni tra a f\u00ecn do s\u00e9colo XIX e o prin\u00e7\u00ecpio do XX. Dr\u00e9nto a-o cazam\u00e9nto gh'\u00e9 o sc\u00e0gno do Diret\u00f4 Movim\u00e9nto, a bigeter\u00eea, a s\u00e2la d'at\u00e9iza e 'n caf\u00e8 pic\u00ecn ch'o l'\u00e9 st\u00e6to av\u00e8rto da p\u00f6co in sa. Gh'\u00e9 di sc\u00e0gni de \"Mercitalia\" asc\u00ec, l'ecs divix\u00f3n m\u00e8r\u00e7e de \"Trenitalia\".\nInti pr\u00ecmmi m\u00e9ixi do 2014 l'\u00e9 st\u00e6to realiz\u00f2u 'n n\u00eauvo v\u00e0rco v\u00e8rso pon\u00e9nte e o seg\u00f3ndo sotopas\u00e0ggio, ch'o perm\u00e9tte, \u00f3ltre a-o colegam\u00e9nto co-e col\u00ecsse, d'atravers\u00e2 V\u00eea Puccini asc\u00ec, ariv\u00e0ndo into renov\u00f2u merc\u00f2u d'\u00f2rt\u00e0ggi e fr\u00fbta. A-i 11 de dex\u00e9nbre do 2015, l'\u00e9 st\u00e6ta modific\u00e2 l'intr\u00e2 a-a sta\u00e7i\u00f3n con l'avert\u00fba de 'n n\u00eauvo v\u00e0rco a lev\u00e0nte, da-ar\u00e9nte a-o sorviapas\u00e0ggio pedon\u00e2le pi-\u00e2 m\u00e6nn-a tur\u00ecstica, e co-a contenpor\u00e0nia ser\u00e2 da v\u00eagia intr\u00e2 prin\u00e7ip\u00e2le. Sta chi, scito\u00e2 in corispond\u00e9nsa da f\u00ecn do p\u00f2rtego de V\u00eea Gianch\u00ea, a l'\u00eaa st\u00e6ta realiz\u00e2 inta seg\u00f3nda meit\u00e6 do s\u00e9colo XIX pe cre\u00e2 'n colegam\u00e9nto dir\u00e9tto tra a ci\u00e0ssa centr\u00e2le do com\u00f9n de S\u00e9stri Pon\u00e9nte e a s\u00f2 sta\u00e7i\u00f3n.\nSeg\u00f3ndo a clasc\u00ecfica de RFI a sta\u00e7i\u00f3n de S\u00e9stri Pon\u00e9nte a l'\u00e9 'na sta\u00e7i\u00f3n de categor\u00eea \"d'\u00f6o\".\nM\u00e8r\u00e7e.\nA sta\u00e7i\u00f3n de S\u00e9stri Pon\u00e9nte a l'\u00e9 per\u00f2 inport\u00e0nte p\u00f2-u tr\u00e0fego de m\u00e8r\u00e7e asc\u00ec, es\u00e9ndo dot\u00e2 de 'n f\u00e0scio m\u00e8r\u00e7e form\u00f2u da s\u00eai col\u00ecsse, con tr\u00e6 de qu\u00e9ste che \u00e0n 'n segn\u00e2le dist\u00ecnto pe col\u00ecssa pi-\u00e2 part\u00e9nsa di tr\u00eani. Pe de ci\u00f9, a l'\u00e0 'n lanbr\u00e9 pe-e m\u00e8r\u00e7e scito\u00f2u ci\u00f9 \u00f2 m\u00eano a 'n chilom\u00e9ntro v\u00e8rso pon\u00e9nte, d\u00eauvi\u00f2u p\u00f2-u ric\u00f2vero di vago\u00ecn asc\u00ec.\nSto f\u00e0scio m\u00e8r\u00e7e chi o l'\u00e9 pi-\u00e2 ci\u00f9 p\u00e0rte a-o serv\u00ec\u00e7io de l'ar\u00e9nte stabilim\u00e9nto de l'Ilva de Cornig\u00e9n, ri\u00e7ev\u00e9ndo i tr\u00eani che v\u00e0n \u00f2 v\u00eagnan co-e mat\u00eaie scider\u00f9rgiche. Pe sta rax\u00f3n chi, gh'\u00e9 'n colegam\u00e9nto ferovi\u00e0rio dir\u00e9tto con l'inpi\u00e0nto. O f\u00e0scio m\u00e8r\u00e7e de S\u00e9stri o l'\u00e9 d\u00eauvi\u00f2u c\u00f3mme ric\u00f2vero pe-i conv\u00f2lli mercant\u00eeli in part\u00e9nsa da-a sta\u00e7i\u00f3n de Z\u00eana \u00d4tri M\u00e2 asc\u00ec.\nMovim\u00e9nto.\nA sta\u00e7i\u00f3n de Z\u00eana Cornig\u00e9n a l'\u00e9 serv\u00eea da-i colegam\u00e9nti region\u00e2li de \"Trenitalia\" inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, ligh\u00e6 sorviat\u00f9tto a-o serv\u00ec\u00e7io ferovi\u00e0rio urb\u00e2no de Z\u00eana.\nServ\u00ec\u00e7\u00e7i.\nA sta\u00e7i\u00f3n a disp\u00f3nn-e de:\nIntersc\u00e0ngi.\nDa-ar\u00e9nte a-a sta\u00e7i\u00f3n gh'\u00e9 e qu\u00e0ttro ferm\u00e2te de cori\u00eare de \"Puccini/FS Ariop\u00f2rto\" (\"Puccini/FS Aeroporto\"), \"Puccini 1/Ariop\u00f2rto\" (\"Puccini 1/Aeroporto\"), \"Tr\u00e2vi 1/S\u00e9stri FS Ariop\u00f2rto\" (\"Travi 1/Sestri FS Aeroporto\") e \"Puccini 2/S\u00e9stri FS\" (\"Puccini 2/Sestri FS\"). Pe de ci\u00f9, gh'\u00e9 'n colegam\u00e9nto dir\u00e9tto con l'ariop\u00f2rto Crist\u00f2ffa C\u00f3nbo e di p\u00f2sti riserv\u00e6 a-i tasc\u00ec e a-e m\u00e0chine do serv\u00ec\u00e7io de \"car sharing\" asc\u00ec."}
{"id": "28894", "revid": "12052", "url": "https://lij.wikipedia.org/wiki?curid=28894", "title": "Sta\u00e7i\u00f3n de Z\u00eana Cornig\u00e9n", "text": "A sta\u00e7i\u00f3n de Z\u00eana Cornig\u00e9n (asc\u00ec s\u00f4lo sta\u00e7i\u00f3n de Cornig\u00e9n, in itali\u00e0n \"Stazione di Genova Cornigliano\") a l'\u00e9 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sci\u00e2 ferov\u00eea Z\u00eana-Vintim\u00ecggia. Av\u00e8rta a part\u00ee da-o 1929, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 delega\u00e7i\u00f3n de Cornig\u00e9n.\nSt\u00f6ia.\nA pr\u00ecmma sta\u00e7i\u00f3n a \u00ease costro\u00eea into terit\u00f6io da mod\u00e8rna delega\u00e7i\u00f3n a l'\u00eaa 'n cazam\u00e9nto pic\u00ecn scito\u00f2u a-o c\u00e9ntro do v\u00eagio com\u00f9n de Cornig\u00e9n, afaci\u00f2u in sce Ci\u00e0ssa Bat\u00e9lli. Da sta costru\u00e7i\u00f3n chi, anc\u00f3n in p\u00ea a-a giorn\u00e2 d'ancheu, gh'\u00eaa 'na b\u00e8lla v\u00ecsta in sci\u00f4 cast\u00e9llo R\u00e0ggio, t\u00e0nto ch'a l'\u00e9 st\u00e6ta rafig\u00fba in sci\u00e2 covert\u00ecnn-a do qu\u00e0rto n\u00f9mero da Dom\u00e9nega do Cor\u00ea do 1926 inte l'\u00f2cax\u00f3n do trasp\u00f2rto do c\u00f2rpo de Marg\u00e0ita de Sav\u00f6ia da-a Bordigh\u00eaa sc\u00ecnn-a-a s\u00f2 t\u00f3nba, into \"pantheon\" de R\u00f3mma.\nO pr\u00ecmmo fabric\u00e2to o l'\u00e9 st\u00e6to sostito\u00eeo, a-i 15 de zen\u00e2 do 1929, da 'na n\u00eauva ferm\u00e2ta scito\u00e2 357,70 m\u00eatri ci\u00f9 a pon\u00e9nte, inte 'na poxi\u00e7i\u00f3n ch'a l'\u00eaa d\u00f3nca a-a perifer\u00eea do quart\u00ea ma da-ar\u00e9nte a-a m\u00e6nn-a e a v\u00e0rri stabilim\u00e9nti avox\u00e6 (tra i qu\u00e6 gh'\u00eaa i \"b\u00e0gni Cast\u00e9llo R\u00e0ggio\", d\u00f3nde s'ariv\u00e2va pe m\u00eazo de 'n pas\u00e0ggio a liv\u00e9llo ar\u00e9nte a-a sta\u00e7i\u00f3n, d'ancheu scent\u00f2u). P\u00f6co d\u00f2ppo, gh'\u00e9 per\u00f2 st\u00e6to o stravolgim\u00e9nto da f\u00e0ccia do quart\u00ea, apr\u00eauvo a-a realiza\u00e7i\u00f3n de 'n gr\u00e0nde inpi\u00e0nto scider\u00f9rgico e, inti \u00e0nni depo\u00ee a go\u00e6ra, do stabilim\u00e9nto \"Oscar Sinigaglia\" de l'Italsider asc\u00ec. Qu\u00e9ste gr\u00f2sse ind\u00f9strie, costro\u00eee in sce de t\u00e6re sciugh\u00e6 da-o m\u00e2 l\u00f3ngo qu\u00e9llo t\u00f2cco de riv\u00eaa, \u00e0n port\u00f2u a sta\u00e7i\u00f3n a divent\u00e2 as\u00e6 inport\u00e0nte p\u00f2-u gr\u00e0n n\u00f9mero de pendol\u00e2ri chi-\u00e2 frequent\u00e2van, \u00f3ltre che pe l'inport\u00e0nte aom\u00e9nto da popola\u00e7i\u00f3n de l'\u00e0rea risp\u00e8tto a-i dec\u00e9nni pr\u00ecmma.\nCo-a sucesc\u00eeva cr\u00eexi de l'industr\u00eea scider\u00f9rgica, a sta\u00e7i\u00f3n l'\u00e0 per\u00f2 p\u00e8rso b\u00e9n b\u00e9n de tr\u00e0fego, vegn\u00ecndo coleg\u00e2 s\u00f4lo da tr\u00eani region\u00e2li \u00f2p\u00fb urb\u00e2ni, scib\u00e9n ch'a l'\u00e0 anc\u00f3n 'na \u00e7\u00e8rta inport\u00e0nsa p\u00f2-u trasp\u00f2rto p\u00f9blico into quart\u00ea e, sorviat\u00f9tto, pe-i colegam\u00e9nti d'intersc\u00e0ngio tra a ferov\u00eea e i trasp\u00f2rti in sce str\u00e0dda ch'ar\u00eevan da l'Ariop\u00f2rto de Z\u00eana-S\u00e9stri Pon\u00e9nte. Def\u00e6ti, tra e tr\u00e6 sta\u00e7io\u00ecn d'intersc\u00e0ngio pe l'ariop\u00f2rto, \u00f6 s\u00e6 qu\u00e9lle de Cornig\u00e9n, S\u00e0n P\u00ea d'\u00c6nn-a e Ci\u00e0ssa Pr\u00ecn\u00e7ipe, a l'\u00e9 a ci\u00f9 vix\u00ecnn-a a-a strut\u00fba.\u200e\nA part\u00ee da-o 2005 gh'\u00e9 di prog\u00e9tti che, inte l'\u00e0nbito do gr\u00e0nde poten\u00e7iam\u00e9nto do gr\u00f3ppo ferovi\u00e0rio de Z\u00eana, dovi\u00e9ivan port\u00e2 a-o stram\u00fbo da sta\u00e7i\u00f3n (co-o fabric\u00e2to vi\u00e2giato\u00ee ch'o sai\u00e2 convert\u00eeo a-\u00e2tri \u00fbzi) inte 'n n\u00eauvo cazam\u00e9nto scito\u00f2u ci\u00f9 a lev\u00e0nte, cangi\u00e0ndo f\u00f2scia de n\u00f3mme in \"Cornig\u00e9n Lev\u00e0nte\", inte l'\u00e0rea da-ar\u00e9nte a unn-a de rem\u00ecsse de l'AMT. Into 2020 l'\u00e9 st\u00e6to em\u00ecsso o b\u00e0ndo pi-\u00e2 costru\u00e7i\u00f3n da n\u00eauva sta\u00e7i\u00f3n, pe'n c\u00f2sto tot\u00e2le de 800.000 \u00e9ori. Seg\u00f3ndo o prog\u00e8tto ato\u00e2le, co-a f\u00ecn di trav\u00e0ggi into dex\u00e9nbre do 2024 ghe sai\u00e2 d\u00f3nca d\u00f4e sta\u00e7io\u00ecn: qu\u00e9lla n\u00eauva de Cornig\u00e9n a se trovi\u00e2 ci\u00f9 \u00f2 m\u00eano in corispond\u00e9nsa da Str\u00e0dda de S\u00e0n Z\u00e2ne d'\u00c0cri (750 m\u00eatri ci\u00f9 a lev\u00e0nte) m\u00e9ntre, ap\u00e9nn-a ci\u00f9 a pon\u00e9nte de qu\u00e9lla d'ancheu, a l'\u00e9 prev\u00ecsta a n\u00eauva sta\u00e7i\u00f3n de Ariop\u00f2rto-Erx\u00e9lli.\nInpi\u00e0nti.\nA sta\u00e7i\u00f3n de Cornig\u00e9n a l'\u00e9 atravers\u00e2 da d\u00f4e col\u00ecsse, in sc\u00ea qu\u00e6 s'av\u00e0nsan \u00e2tret\u00e0nte banch\u00ecnn-e. Gh'\u00e9 'n sotopas\u00e0ggio ma manc\u00e2n de pensil\u00ecnn-e. O fabric\u00e2to vi\u00e2giato\u00ee, 'n b\u00e9llo cazam\u00e9nto de architet\u00fba ferovi\u00e0ra de qu\u00e9lli \u00e0nni, o l'\u00e9 spart\u00eeo in sce do\u00ee ci\u00e9n e o l'\u00e0 'na gr\u00e0nde scain\u00e2 depo\u00ee a l'intr\u00e3 prin\u00e7ip\u00e2le. A \u00f2gni m\u00f2ddo, a-a giorn\u00e2 d'ancheu o no l'\u00e9 pi-\u00e2 ci\u00f9 p\u00e0rte d\u00eauvi\u00f2u, co-a bigeter\u00eea a sport\u00e9llo ch'a l'\u00e9 st\u00e6ta ser\u00e2 e, a desp\u00e6to de qu\u00e0rche trav\u00e0ggio de ristrutura\u00e7i\u00f3n into 2007, o no l'\u00e9 inte de condi\u00e7io\u00ecn go\u00e6i b\u00f3nn-e.\nSeg\u00f3ndo a clasc\u00ecfica de RFI a sta\u00e7i\u00f3n de Cornig\u00e9n a l'\u00e9 'na sta\u00e7i\u00f3n de categor\u00eea \"d'arg\u00e9nto\".\nMovim\u00e9nto.\nA sta\u00e7i\u00f3n de Z\u00eana Cornig\u00e9n a l'\u00e9 serv\u00eea da-i colegam\u00e9nti region\u00e2li de \"Trenitalia\" inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, sorviat\u00f9tto ligh\u00e6 a-o serv\u00ec\u00e7io ferovi\u00e0rio urb\u00e2no de Z\u00eana.\nServ\u00ec\u00e7\u00e7i.\nA sta\u00e7i\u00f3n a disp\u00f3nn-e de:\nIntersc\u00e0ngi.\nDa-ar\u00e9nte a-a sta\u00e7i\u00f3n gh'\u00e9 e d\u00f4e ferm\u00e2te de cori\u00eare de \"S\u00e2vio/Cornig\u00e9n\" (\"Savio/Cornigliano FS\") e de \"Cornig\u00e9n 4/Sta\u00e7i\u00f3n\" (\"Cornigliano 4/Stazione FS\"). Pe de ci\u00f9, gh'\u00e9 di colegam\u00e9nti s\u00f9b-urb\u00e2ni che, pas\u00e0ndo pe Cornig\u00e9n, v\u00e0n inta val\u00e0dda do St\u00f9ra e inte l'\u00e2ta val\u00e0dda d'\u00d2rba."}
{"id": "28895", "revid": "12052", "url": "https://lij.wikipedia.org/wiki?curid=28895", "title": "Sta\u00e7i\u00f3n de Z\u00eana S\u00e0n P\u00ea d'\u00c6nn-a", "text": "A sta\u00e7i\u00f3n de Z\u00eana San P\u00ea d'\u00c6nn-a (asc\u00ec s\u00f4lo sta\u00e7i\u00f3n de S\u00e0n P\u00ea d'\u00c6nn-a, in arbengan\u00e9ize \"Stasi\u00f9n de San P\u00ea d'A\u00eana\", in itali\u00e0n \"Stazione di Genova Sampierdarena\") a l'\u00e8 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sc\u00ea l\u00ecnie Z\u00eana-Vintim\u00ecggia, Tor\u00ecn-Z\u00eana, Mil\u00e0n-Z\u00eana e \u00c0sti-Z\u00eana. Av\u00e8rta inte l'\u00e0nno 1853, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 delega\u00e7i\u00f3n de S\u00e0n P\u00ea d'\u00c6nn-a.\nSt\u00f6ia.\nA pr\u00ecmma sta\u00e7i\u00f3n de S\u00e0n P\u00ea d'\u00c6nn-a a l'\u00e9 st\u00e6ta inougur\u00e2 inte l'\u00e0nno 1853, a-o mom\u00e9nto de l'avert\u00fba do t\u00f2cco tra Z\u00eana e Buz\u00e0lla da ferov\u00eea di Z\u00f4vi. Co-a realiza\u00e7i\u00f3n da l\u00ecnia \u00c0sti-Z\u00eana e de qu\u00e9lla pe Vintim\u00ecggia (che in prin\u00e7\u00ecpio a l'an\u00e2va s\u00f4lo sc\u00ecnn-a S\u00e0nn-a), s'\u00e9 dov\u00fbo ingrand\u00ee sta sta\u00e7i\u00f3n chi, divent\u00e2 d\u00f3nca 'n inport\u00e0nte p\u00f3nto de dirama\u00e7i\u00f3n.\nA \u00f2gni m\u00f2ddo, a part\u00ee da-i 27 de m\u00e0zzo do 1962, a sta\u00e7i\u00f3n a l'\u00e9 st\u00e6ta in p\u00e0rte liber\u00e2 da-o tr\u00e0fego ch'a l'atravers\u00e2va, gr\u00e0\u00e7ie a-a costru\u00e7i\u00f3n do colegam\u00e9nto dir\u00e8tto, v\u00eea Granaieu, tra a ferov\u00eea socors\u00e2le di Z\u00f4vi e a sta\u00e7i\u00f3n de Z\u00eana Pr\u00ecn\u00e7ipe.\nIncl\u00fbze inti trav\u00e0ggi de manuten\u00e7i\u00f3n \u00f2rden\u00e2ia do fabric\u00e2to, inte l'\u00e0nno 2012 a socj\u00eat\u00e6 \"Centostazioni\", a qu\u00e6 a gest\u00ecsce o cazam\u00e9nto da sta\u00e7i\u00f3n, a l'\u00e0 inandi\u00f2u de \u00f2pere de ristrutura\u00e7i\u00f3n.\nInpi\u00e0nti.\nPasag\u00ea.\nInta sta\u00e7i\u00f3n gh'\u00e9 s\u00eai col\u00ecsse d\u00eauvi\u00e6 p\u00f2-u tr\u00e0fego di pasag\u00ea: e qu\u00e0ttro ci\u00f9 a n\u00f2rd (co-i n\u00f9meri da 1 a 4), s\u00e8rvan i tr\u00eani che vi\u00e2gian l\u00f3ngo e l\u00ecnie da e v\u00e8rso Piem\u00f3nte e Lonbard\u00eea; pe c\u00f3ntra e col\u00ecsse 5 e 6, m\u00ecsse in paral\u00ealo a-a c\u00f2sta, s\u00f3n d\u00eauvi\u00e6 da-i conv\u00f2lli che v\u00e0n in dire\u00e7i\u00f3n Vintim\u00ecggia \u00f2p\u00fb v\u00e8rso Sp\u00e9zza. Da-ar\u00e9nte a ste d\u00f4e col\u00ecsse chi, gh'\u00e9 i pas\u00e0ggi pedon\u00e2li che col\u00eagan a sta\u00e7i\u00f3n co-o p\u00e0rco e o c\u00e9ntro comerci\u00e2le da Sccium\u00e6a. L'intr\u00e2 prin\u00e7ip\u00e2le a-a sta\u00e7i\u00f3n a l'\u00e9 qu\u00e9lla afaci\u00e2 in sce Ci\u00e0ssa Nicol\u00f2 Mont\u00e0n, d\u00f3nde gh'\u00e9 o p\u00f3nto d'intersc\u00e0ngio co-e l\u00ecnie di \u00f2utobi. E \u00e2tre sciort\u00eee s\u00f3n qu\u00e9lle in sci\u00e2 Str\u00e0dda de P\u00f2ulo R\u00eati e in sci\u00e2 Str\u00e0dda de St\u00eava Dond\u00earo, a s\u00f9d da sta\u00e7i\u00f3n.\nSeg\u00f3ndo a clasc\u00ecfica de RFI a sta\u00e7i\u00f3n de S\u00e0n P\u00ea d'\u00c6nn-a a l'\u00e9 'na sta\u00e7i\u00f3n de categor\u00eea \"d'\u00f6o\".\nM\u00e8r\u00e7e.\nA-a sta\u00e7i\u00f3n s\u00f3n ligh\u00e6 numer\u00f4ze strut\u00fbe p\u00f2-u tr\u00e0fego de m\u00e8r\u00e7e asc\u00ec, apr\u00eauvo a-a prez\u00e9nsa do ba\u00e7\u00ee de S\u00e0n P\u00ea d'\u00c6nn-a, p\u00e0rte do p\u00f2rto de Z\u00eana e d'ancheu inport\u00e0nte sc\u00e2 pe-i cont\u00e9ine. Def\u00e6ti, \u00f3ltre a-o colegam\u00e9nto co-o lanbr\u00e9 porto\u00e2le de Z\u00eana Mar\u00ectima Ba\u00e7\u00ee pe m\u00eazo da cosc\u00ec d\u00eeta \"l\u00ecnia somerg\u00ecbile\", gh'\u00e9 o lanbr\u00e9 de S\u00e0n P\u00ea d'\u00c6nn-a Smistam\u00e9nto, form\u00f2u de tr\u00e9i p\u00e0rchi m\u00e8r\u00e7e difer\u00e9nti: s\u00e0iva a d\u00ee qu\u00e9lli de F\u00f3rni, do Pon\u00e7\u00e9ivia e da Ci\u00e0ssa d'\u00c0rme (a \u00f2gni m\u00f2ddo, sto chi o no l'\u00e9 ci\u00f9 d\u00eauvi\u00f2u).\nS\u00e0n P\u00ea d'\u00c6nn-a a fon\u00e7i\u00f3nn-a asc\u00ec c\u00f3mme sta\u00e7i\u00f3n pi-\u00e2 sciort\u00eea de locomot\u00eeve de \"Trenitalia\" da-o s\u00f2 dep\u00f2xito scito\u00f2u ci\u00f9 a n\u00f2rd, into quart\u00ea de R\u00f3ieu. Pe de ci\u00f9, gh'\u00e9 'na bert\u00e8lla ferovi\u00e0ria ciam\u00e2 \"v\u00eea c\u00f9rva\" (qu\u00e9lla ch'a p\u00e0ssa s\u00f4via o L\u00e0rgo Jurse), gr\u00e0\u00e7ie a-a qu\u00e6 gh'\u00e9 'n colegam\u00e9nto dir\u00e8tto da n\u00f2rd co-a l\u00ecnia pe Vintim\u00ecggia, f\u00e6to ch'o perm\u00e9tte d'evit\u00e2 o pas\u00e0ggio di conv\u00f2lli pe-e col\u00ecsse inta sta\u00e7i\u00f3n.\nMovim\u00e9nto.\nA sta\u00e7i\u00f3n de Z\u00eana S\u00e0n P\u00ea d'\u00c6nn-a a l'\u00e9 serv\u00eea da-i colegam\u00e9nti region\u00e2li de \"Trenitalia\" inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, sorviat\u00f9tto pe qu\u00e0nte o rigo\u00e0rda o serv\u00ec\u00e7io ferovi\u00e0rio urb\u00e2no de Z\u00eana. In particol\u00e2, a S\u00e0n P\u00ea d'\u00c6nn-a ghe p\u00e0ssa, l\u00f3ngo a l\u00ecnia cost\u00eaa tra Z\u00eana \u00d4tri e Z\u00eana N\u00e8rvi, 'n tr\u00eano \u00f2gni 15 men\u00fbti. Pe de ci\u00f9 gh'\u00e9 'n tr\u00eano \u00f2gni \u00f4a v\u00e8rso Arqu\u00e2 e N\u00eauve (co-o big\u00e9tto urb\u00e2no ch'o l'ar\u00eeva sc\u00ecnn-a Z\u00eana Ponted\u00eaximo) e un pe \u00f4a l\u00f3ngo a tr\u00e6ta Z\u00eana-O\u00e2-\u00c0cqui (con big\u00e9tto urb\u00e2no sc\u00ecnn-a-a sta\u00e7i\u00f3n de \u00c6goas\u00e0nta). Conscider\u00e0ndo s\u00e9gge i tr\u00eani che v\u00eagnan da-e riv\u00eae che qu\u00e9lli de colegam\u00e9nto con l'entrot\u00e6ra, i qu\u00e6 \u00e0n c\u00f3mme capol\u00ecnia Z\u00eana Br\u00ecgnoe, tra e d\u00f4e sta\u00e7io\u00ecn de Z\u00eana S\u00e0n P\u00ea d'\u00c6nn-a e de Br\u00ecgnoe gh'\u00e9 'na frequ\u00e9nsa de 'n tr\u00eano \u00f2gni 7/8 men\u00fbti.\nA sta\u00e7i\u00f3n a l'\u00e0 'n tr\u00e0fego a l'\u00e0nno de ci\u00f9 \u00f2 m\u00eano 7 milio\u00ecn de pasag\u00ea, rax\u00f3n pi-\u00e2 qu\u00e6 a l'\u00e9 a t\u00e8rsa sta\u00e7i\u00f3n ci\u00f9 inport\u00e0nte de Z\u00eana, depo\u00ee qu\u00e9lle de Ci\u00e0ssa Pr\u00ecn\u00e7ipe e de Br\u00ecgnoe. Pe de ci\u00f9, l'ar\u00e9nte lanbr\u00e9 de S\u00e0n P\u00ea d'\u00c6nn-a Smistam\u00e9nto o l'\u00e9 o c\u00e9ntro prin\u00e7ip\u00e2le p\u00ee-a gesti\u00f3n do tr\u00e0fego m\u00e8r\u00e7e da \u00e7it\u00e6.\nServ\u00ec\u00e7\u00e7i.\nA gesti\u00f3n da strut\u00fba a l'\u00e9 de conpet\u00e9nsa de RFI, socj\u00eat\u00e6 do gr\u00f9ppo FS, con l'\u00e0rea dedic\u00e2 a-e ativit\u00e6 comerci\u00e2li ch'a l'\u00e9 pe c\u00f3ntra gest\u00eea da \"Centostazioni\". A sta\u00e7i\u00f3n a disp\u00f3nn-e de:\nIntersc\u00e0ngi.\nDa-ar\u00e9nte a-a sta\u00e7i\u00f3n gh'\u00e9 a ferm\u00e2ta de cori\u00eare de \"Mont\u00e0n/S\u00e0n P\u00ea d'\u00c6nn-a\" (\"Montano/Sampierdarena FS\"), spart\u00eea inte tr\u00e6 pensil\u00ecnn-e."}
{"id": "28896", "revid": "12052", "url": "https://lij.wikipedia.org/wiki?curid=28896", "title": "A controversia de fotografie da Nikki Catsouras", "text": "A controversia de fotografie da Nikki Catsouras a tocca de fotografie trapel\u00e6 da Nicole \"Nikki\" Catsouras (4 de marso do 1988 - 31 d'ottobre do 2006), m\u00f2rta \u00e0 l'et\u00e6 de 18 anni inte un a\u00e7idente d'auto \u00e0 erta lestixe d\u00f2ppo avei perso o contr\u00f2llo de unna Porsche 911 Carrera appartegnua a-o s\u00f2 po\u00e6, piccando contra un casello autostrad\u00e2 in Lake Forest, Calif\u00f2rnia. De f\u00f6to do c\u00f2rpo desfigurou da Catsouras vegnian pubric\u00e6 in sce l'Internet, portando a seu famiggia a condue de a\u00e7ioin legale \u00e0 caxon de affli\u00e7ioin dipeise da queste.\nContesto.\nE \u00e7irconstanse de l'a\u00e7idente.\nInta data de l'a\u00e7idente, o 31 d'ottobre do 2006, a Catsouras e i seu genito\u00ee aveivan passou o disn\u00e2 assemme inta seu casa a-o Ladera Ranch. D\u00f2ppo disn\u00e2 o po\u00e6, Christos Catsouras, o l'\u00e0 piggiou pe and\u00e2 \u00e0 lou\u00e2 intanto che seu mo\u00e6 a l'ea arrest\u00e2 \u00e0 casa. Passa 10 menuti che a mo\u00e6 a sente unna p\u00f2rta serr\u00e1se con di pasci feua da p\u00f2rte de der\u00ea. Comme ch'a l'arriva da-o garaxe a l'arriesce \u00e0 vedde seu figgia f\u00e2 marcia inder\u00ea feua do vi\u00e2 inta Porsche 911 Carrera do po\u00e6 - A machina che l\u00ea a no l'aveiva o permisso de port\u00e2. Seu mo\u00e6 a l'\u00e0 ciammou o po\u00e6, ch'o l'\u00e0 incomensou \u00e0 gi\u00e2 co-a machina pe trov\u00e2 seu figgia. Into mentre, o ciamma o 911 asc\u00ec pe avei un aggiutto, pr\u00f2pio p\u00f6chi menuti primma de l'a\u00e7idente, e o l'ea st\u00e6to misso in atteisa. Appe\u00f1a ch'o vegni\u00e0 levou da l'atteisa o vegni\u00e0 informou de l'a\u00e7idente\nL'a\u00e7idente.\nA Catsouras a vi\u00e6giava in sci\u00e2 241 Toll Road inta Lake Forest pe 1:38 do d\u00f2ppodisn\u00e2 quande a s'\u00e0 fratt\u00e2 contra unna Honda Civic ch'a l'ea apreuvo \u00e0 pass\u00e2 in sci\u00e2 drita \u00e0 ci\u00f9 de 100 miggia pe oa (160 km/hr). A Porsche a l'\u00e0 incroxou o mezo ancio da stradda ch'o mancava de unna b\u00e4rea fixica inte quello segmento, e a l'\u00e0 piccou contra un casello de \u00e7emento sensa equipaggio vexin \u00e0 l'intercangio de l'Alton Parkway. A Porsche a vegni\u00e0 destruta e a Catsouras a moi\u00e0 into corpo. I exammi tossicol\u00f2gichi revelian tracce de cocai\u00f1a ma no alc\u00f2l into c\u00f2rpo da Catsouras.\nE fotografie trapel\u00e6.\nSegondo \"Newsweek\", \"l'a\u00e7idente o sai\u00e0 cosc\u00ec tremendo che o mego leg\u00e2 o no lasci\u00e0 a-i genito\u00ee de indentific\u00e2 o c\u00f2rpo da seu figgia. \u00c0 tutte e mainee fotografie da scena da m\u00f2rte da Catsouras l'ean st\u00e6te piggi\u00e6 da-i agenti da California Highway Patrol comme parte de pro\u00e7edue standard pe collixoin fat\u00e6. Queste fotografie l'ean st\u00e6te transmisse \u00e0 di colleghi e dapeu l'en trapel\u00e6 inte l'Internet.\nDo\u00ee impieg\u00e6 do CHP, o Aaron Reiche o Thomas O'Donnell, l'an ammisso d'avei relasciou e fotografie into viol\u00e2 e polisse do CHP. O O'Donnell ci\u00f9 avanti o decciari\u00e0 inte de interviste ch'o l'aveiva mandou e f\u00f6to solo a-o seu acconto e-mail pe ammi\u00e2le ci\u00f9 avanti, quande o Reich o l'affermi\u00e0 d'avei trasmisso e imagine to atre quattro perso\u00f1e. I genito\u00ee da Catsouras fito l'an descoverto e f\u00f6tografie post\u00e6 online. E imagine aveivan gu\u00e4gnou tanta atten\u00e7ion, asc\u00ec un scito f\u00e4so de Myspace pe tribuo ch'o l'aveiva di link a.e fotografie. Atre perso\u00f1e aveivan mando pe e-mail pe mezo de l'anonimit\u00e6 de c\u00f2pie de f\u00f6to a-a famiggia Catsouras con di titoli f\u00e4sci, inte un caxo adreitua un sotta titolo o fava \"\"Woohoo Daddy! Hey daddy, I'm still alive.\",\" \u00d2scia \"Bacere Pap\u00e0! Ehi Pap\u00e0, son ancon viva.\" Questo o porti\u00e0 i Catsouras \u00e0 no deuvi\u00e2 ci\u00f9 l'Internet e pe-o ben \u00ebse da figgeua picci\u00f1a ch'a poeiva arrest\u00e2 feria da-a vixon de f\u00f6to, \u00e0 educ\u00e2la in casa.\nI aspeti de molestie online de questo caso vegnian tratt\u00e6 da-o Werner Herzog into seu document\u00e4io do 2016 \"Lo and Behold. Reveries of the Connected World.\"\nE a\u00e7ioin legale da famiggia.\nI Catsouras ciammian in giudi\u00e7io a California Highway Patrol e i do\u00ee superviso\u00ee responsabili da sciortia de imagine inta Superior Court of California pe-a Orange County. a-o comenso un giudi\u00e7e o stabili\u00e0 che saieiva st\u00e6to appropiou mand\u00e2 avanti o caso contra a CHP pe-a sciortia de fotografie.\nUnna investiga\u00e7ion interna a porti\u00e0 a CHP \u00e0 proclam\u00e2 unn'apologia form\u00e2 e a l'\u00e0 piggiou atto pe prevegn\u00ee scitua\u00e7ioin scimile into futuo, d\u00f2ppo ch'a l'\u00e0 descoverto da viola\u00e7ion da polissa do dipartimento da parte di do\u00ee superviso\u00ee resposabili da sciortia de f\u00f6to. O'Donnell o vegni\u00e0 sospeiso pe 25 giorni sensa stipendio e o Reich o lasci\u00e0 p\u00f6co ci\u00f9 avanti \"pe raxoin no correl\u00e6\", segondo o seu avvocou. In tutti i caxi quande a defeisa a fai\u00e0 domanda pe giudi\u00e7io sommario, o giudi\u00e7e Steven L. Perk o recacci\u00e0 o caxo contra o dipartimento da CHP scicomme tutti e do\u00ee o Reich e o O'Donnell ean st\u00e6ti lev\u00e6 comme difenso\u00ee. O giudi\u00e7e Perk o stabili\u00e0 che i do\u00ee no aveivan nisciu\u00f1a responsabilit\u00e6 de proteze a privacy da famiggia Catsouras, tiando zu cosc\u00ec e base pe-o caxo. O giudi\u00e7e da corte suprema ch'o l'aveiva recacciou o caso di Catsouras o stabili\u00e0 pe-o Marso do 2008 che sciben che a conduta di messagg\u00ea l'ea st\u00e6ta \"in assoluo da mostas\u00e2\" no gh'ea nisciu\u00f1a lezze ch'a rendesse punibile.\nA CHP mandi\u00e0 de notifiche \"cease and desist\" a-i sciti possesso\u00ee de imagine pe lev\u00e2le da l'Internet. I Catsouras assummian \"ReputationDefender\" pe aggiutt\u00e2li into lev\u00e2 e f\u00f6to, ma e l'en delongo spanteg\u00e6 ReputationDefender stimma che o l'\u00e0 convinto di sciti \u00e0 lev\u00e2 2500 exempi de f\u00f6to, ma o l'ammette che lev\u00e2le do tutto l'\u00e9 imposcibile. Avvocou e bl\u00f2gger Ted Frank l'\u00e0 scrito che sciben che i media ean simpatetichi co-a scitua\u00e7ion di genito\u00ee, \"o effetto Streisand o l'\u00e0 portou ancon ci\u00f9 a.o spanteg\u00e2se de f\u00f6to\".\nO primmo de Frev\u00e2 do 2010, l'\u00e9 st\u00e6to reportou che a Corte d'appello da California pe-o quarto distreito a l'\u00e0 invertio a garan\u00e7ia do giudi\u00e7e Perk de giudi\u00e7ia sommaria e a-o contr\u00e4io a stabili\u00e0 che i Catsouras aveiva o drito de process\u00e2 i difenso\u00ee pe negligensa e infli\u00e7ion inten\u00e7ion\u00e1 de affli\u00e7ion emotiva. Ciammando e a\u00e7ioin do O'Donneell e do Reich \"volg\u00e6\" e \"defi\u00e7iente de moralit\u00e6\", a corte \u00e0 stabilio:Emmo f\u00ea inta CHP de proteze e serv\u00ee o pubrico. L'\u00e9 antitetico \u00e0 questa aspettativa pe-a CHP de caus\u00e2 danno contra noiatri into rende i resti maxell\u00e6 di n\u00f2stri am\u00e6 soggetto do sensa\u00e7ionalismo de l'Internet ... o O'Donnell e o Reich ean responsabili co-i querelanti de no desfrut\u00e2 e evidense acquisie da-o CHP-acquired in mainea t\u00e2 da mettile inte un reisego prevedibile de grave affli\u00e7ion emotiva.A-i 25 de mazzo do 2011 a corte d'appello da Calif\u00f2rnia pe-o quarto distreito a stabili\u00e0 che o Aaron Reich no poeiva prov\u00e2 che mand\u00e2 e fotografie pe e-mail l'\u00e9 protetto da-o primmo emendamento. O Reich o l'aveiva affermou che o l'aveiva mandou e fotografie comme messaggio a reguardo di reiseghi do beive e guidd\u00e2, scicomme assemme a-e f\u00f6to o l'aveiva azzonto un messaggio contra o guidd\u00e2 da imbri\u00e6ghi, sciben che a Catsouras inte i exammi postmortem a l'aveiva un contegnuo de alc\u00f2l de zero. \nA-i 30 de zen\u00e2 do 2012 a CHP a razzonze un acc\u00f2rdio co-a famiggia di Catsouras pe un remborso de 2.37 mioin de dollari in danni. A Fran Clader, rapresentante da CHP, a commenti\u00e0: \"Nisciun ammont\u00e2 de din\u00e6 o peu compens\u00e2 o dol\u00f4 patio da-i Catsouras. Emmo razzonto unna solu\u00e7ion co-a famiggia pe avans\u00e2 de speise sostan\u00e7i\u00e6 de lite continu\u00e6 e pro\u00e7esci. L'\u00e9 a n\u00f2stra speansa che co.a resolu\u00e7ion de questa costion legale, a famiggia di Catsouras a peu re\u00e7eive u\u00f1a quarche concluxon.\nN\u00f2te.\nArticolo in ingleise in sci\u00f4 gu\u00e4gno legale da famiggia Catsouras"}
{"id": "28897", "revid": "12052", "url": "https://lij.wikipedia.org/wiki?curid=28897", "title": "Sta\u00e7i\u00f3n de Z\u00eana V\u00eea de Fr\u00e0nsa", "text": "A sta\u00e7i\u00f3n de Z\u00eana V\u00eea de Fr\u00e0nsa (asc\u00ec s\u00f4lo sta\u00e7i\u00f3n de V\u00eea de Fr\u00e0nsa, in itali\u00e0n \"Stazione di Genova Via di Francia\") a l'\u00e9 'na sta\u00e7i\u00f3n ferovi\u00e0ria itali\u00e0nn-a ch'a se tr\u00eauva in sci\u00e2 ferov\u00eea Z\u00eana-Vintim\u00ecggia. Av\u00e8rta inte l'\u00e0nno 2005, a l'\u00e9 a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, p\u00ee-a z\u00f6na de S\u00e0n Ben\u00ecgno inta delega\u00e7i\u00f3n de S\u00e0n P\u00ea d'\u00c6nn-a, a-o conf\u00ecn co-o quart\u00ea zen\u00e9ize de S\u00e0n Teod\u00f6o.\nSt\u00f6ia.\nI trav\u00e0ggi pi-\u00e2 reaiza\u00e7i\u00f3n da n\u00eauva ferm\u00e2ta s\u00f3n st\u00e6ti incomens\u00e6 inte l'\u00e0nno 2004 e fin\u00eei inte qu\u00e9llo a vegn\u00ee, co-a s\u00f2 ativa\u00e7i\u00f3n ch'a l'\u00e9 avegn\u00fba a-i 11 de dex\u00e9nbre do 2005.\nA sta\u00e7i\u00f3n a l'\u00e0 pigi\u00f2u o s\u00f2 n\u00f3mme da l'ar\u00e9nte Str\u00e0dda de Fr\u00e0nsa, ch'a l'atrav\u00e8rsa l'intr\u00eago quart\u00ea de S\u00e0n Ben\u00ecgno.\nInpi\u00e0nti.\nDe qu\u00e0ttro col\u00ecsse che p\u00e0san da-ar\u00e9nte a-a sta\u00e7i\u00f3n, s\u00f4lo e d\u00f4e ci\u00f9 in b\u00e0sso s\u00f3n serv\u00eee da de banc\u00ecnn-e. Pe c\u00f3ntra, e \u00e2tre d\u00f4e col\u00ecsse se tr\u00eauvan ci\u00f9 de d'\u00e2to da sta\u00e7i\u00f3n, a-a qu\u00e6 no s\u00f3n coleg\u00e6, fax\u00e9ndo d\u00f3nca pas\u00e2 s\u00f4lo di tr\u00eani che col\u00eagan diretam\u00e9nte e sta\u00e7io\u00ecn de S\u00e0n P\u00ea d'\u00c6nn-a e de Pr\u00ecn\u00e7ipe.\nSeg\u00f3ndo a clasc\u00ecfica de RFI, a sta\u00e7i\u00f3n de\u00a0Z\u00eana V\u00eea de Fr\u00e0nsa a l'\u00e9 'na sta\u00e7i\u00f3n de categor\u00eea \"arg\u00e9nto\".\nMovim\u00e9nto.\nA sta\u00e7i\u00f3n, d\u00eauvi\u00e2 sorviat\u00f9tto da-i pendol\u00e2ri che v\u00e0n into c\u00e9ntro mondi\u00e2le do com\u00e8rcio e inti \u00e2tri grata\u00e7\u00ea do c\u00e9ntro dire\u00e7ion\u00e2le de S\u00e0n Ben\u00ecgno, a l'\u00e9 serv\u00eea s\u00f4lo da \u00e7\u00e8rti tr\u00eani do trasp\u00f2rto region\u00e2le, t\u00e0nto che inti gi\u00f3rni de f\u00e8sta no gh'\u00e9 de conv\u00f2lli che se f\u00e8rman chi. Pe de ci\u00f9, a l'\u00e9 a sta\u00e7i\u00f3n ci\u00f9 vix\u00ecnn-a a-o cam\u00ecn pedon\u00e2le ch'o va sc\u00ecnn-a-a b\u00e2ze da Lant\u00e8rna, scinto\u00e2 a 'na dist\u00e0nsa de ci\u00f9 \u00f2 m\u00eano 'n chilom\u00e9tro.\nInto pr\u00ecmmo per\u00eeodo depo\u00ee l'avert\u00fba da sta\u00e7i\u00f3n, i tr\u00eani che se ferm\u00e2van chi (s\u00f4lo \u00e9utto a-o gi\u00f3rno) av\u00e9ivan desm\u00ecsso de serv\u00ee l'ar\u00e9nte sta\u00e7i\u00f3n de S\u00e0n P\u00ea d'\u00c6nn-a, a ci\u00f9 inport\u00e0nte da z\u00f6na. Pe sta rax\u00f3n chi, gh'\u00e9 st\u00e6to di mog\u00f3gni di sanp\u00ead\u00e6n\u00ecn e di pendol\u00e2ri e d\u00f3nca, a-o c\u00e0ngio d'or\u00e2io sucesc\u00eevo, s\u00f3n st\u00e6te m\u00ecsse t\u00f3rna e ferm\u00e2te inte t\u00f9tte d\u00f4e e sta\u00e7io\u00ecn, co-in poten\u00e7iam\u00e9nto do serv\u00ec\u00e7io in qu\u00e9lla de V\u00eea de Fr\u00e0nsa asc\u00ec.\nA part\u00ee da-o 2013, gh'\u00e9 st\u00e6to v\u00e0rri probl\u00eami a-o tr\u00e0fego di tr\u00eani loc\u00e2li, pi-\u00e2 ci\u00f9 p\u00e0rte apr\u00eauvo a-i gr\u00f2sci trav\u00e0ggi pe l'anpliam\u00e9nto do cosc\u00ec d\u00eeto \"gr\u00f3ppo de S\u00e0n Ben\u00ecgno\" e p\u00f2-u poten\u00e7iam\u00e9nto do gr\u00f3ppo ferovi\u00e0rio de Z\u00eana. In particol\u00e2, s'\u00e9 dov\u00fbo ser\u00e2 a col\u00ecssa che da-a sta\u00e7i\u00f3n de V\u00eea de Fr\u00e0nsa a va v\u00e8rso qu\u00e9lla de Ci\u00e0ssa Pr\u00ecn\u00e7ipe Sot\u00e6ran\u00eca. D\u00f3nca, sc\u00ecnn-a-a f\u00ecn de sti trav\u00e0ggi chi, a V\u00eea de Fr\u00e0nsa se s\u00f3n ferm\u00e6 s\u00f4lo i region\u00e2li ch'an\u00e2van v\u00e8rso lev\u00e0nte, pe'n tot\u00e2le de 17 tr\u00eani a-o gi\u00f3rno. In sci\u00e2 f\u00ecn, termin\u00e6 i trav\u00e0ggi into 2015, s\u00f3n torn\u00e6 a ferm\u00e2se chi s\u00e9gge i tr\u00eani che v\u00eagnan da Br\u00ecgnoe che qu\u00e9lli da N\u00e8rvi asc\u00ec.\nServ\u00ec\u00e7\u00e7i.\nInta sta\u00e7i\u00f3n no gh'\u00e9 'n serv\u00ec\u00e7io de bigeter\u00eea, ni a sport\u00e9llo \u00f2 \u00f6tom\u00e0tica. A sta\u00e7i\u00f3n a disp\u00f3nn-e de:\nIntersc\u00e0ngi.\nDa-ar\u00e9nte a-a sta\u00e7i\u00f3n gh'\u00e9 a ferm\u00e2ta de cori\u00eare de \"Fr\u00e0nsa 3/Sta\u00e7i\u00f3n\" (\"Francia 3/Stazione FS\"), con di p\u00f2sti riserv\u00e6 a-i tasc\u00ec e a-e m\u00e0chine do serv\u00ec\u00e7io de \"car sharing\" asc\u00ec. A sta\u00e7i\u00f3n da metropolit\u00e0nn-a ci\u00f9 vix\u00ecnn-a a l'\u00e9 qu\u00e9lla de Den\u00e9igro, scito\u00e2 'n chil\u00f2metro ci\u00f9 a lev\u00e0nte."}
{"id": "28898", "revid": "12552", "url": "https://lij.wikipedia.org/wiki?curid=28898", "title": "Sta\u00e7i\u00f3n de Z\u00eana S\u00e0n P\u00ea d\u2019\u00c6nn-a", "text": ""}
{"id": "28899", "revid": "1211", "url": "https://lij.wikipedia.org/wiki?curid=28899", "title": "Demuelu\u00ecn", "text": " \nI Demuelu\u00ecn (in graf\u00eea ofi\u00e7i\u00e2 Demoelo\u00ecn) s\u00f3n in du\u00e9tto do folcl\u00f4re l\u00ecgure nasci\u00fbo ofi\u00e7ialm\u00e9nte inta st\u00e6 do 2016, form\u00f2u da-o Fabio Boesino \u2013 v\u00f4xe e ukulele \u2013 e da-o Giacomo Burdo \u2013 v\u00f4xe e chit\u00e2ra, mandol\u00ecn e ukulele.\nA grande pasci\u00f3n pi-\u00e2 chit\u00e2ra e a m\u00f9xica d'aot\u00f4 de matr\u00eece americ\u00e2na do Burdo a s'\u00e9 inton\u00e2 co-a ripropoxi\u00e7i\u00f3n de r\u00e9ixe e da tradi\u00e7i\u00f3n dialet\u00e2le l\u00ecgure do Boesino, estim\u00f2u da l\u00f3ngo t\u00e9npo di \"Tralal\u00earo\". E cosc\u00ec i do\u00ee se s\u00f3n trov\u00e6 a d\u00e2 viva\u00e7it\u00e6 con entux\u00e0smo a-e f\u00eae e a-e f\u00e8ste d'\u00f2gni razza.\nL'\u00ease bo\u00ecn a-adat\u00e2se e no \u00ease m\u00e2i stanchi s\u00f3n i p\u00f3nti b\u00e2ze di Demoelo\u00ecn, de l\u00f3ngo l\u00e8sti a ti\u00e2 f\u00eaua in strum\u00e9nto e a cant\u00e2 'na cans\u00f3n. O l'\u00e9 f\u00f2rte dr\u00e9nto de l\u00f4 o dexid\u00eaio de comunic\u00e2 quarc\u00f6sa ch'o va sarv\u00f2u da l'estin\u00e7i\u00f3n: o Zen\u00e9ize, in quante patrim\u00f2nio coltur\u00e2le e, into m\u00e6ximo t\u00e9npo, 'na s\u00e0nn-a e tradi\u00e7ion\u00e2le dem\u00f4a.\nO s\u00f2 repert\u00f6io o l'\u00e9 'n vi\u00e2gio ch'o p\u00e0rte da-i gr\u00e9ndi t\u00f2cchi dialet\u00e2li l\u00ecguri, o t\u00f3cca e regio\u00ecn d\u00e2-ar\u00e9nte andando apr\u00eauvo a-a tradi\u00e7i\u00f3n popol\u00e2re itali\u00e0nn-a e o l'ar\u00eeva a Z\u00eana, d\u00f3nde i do\u00ee s\u00f3n nasci\u00fbi, co-a s\u00f2 n\u00eauva prop\u00f2sta muxic\u00e2le folcloristica.\nQu\u00e9llo ch'\u00e0n f\u00e6to.\nCronolog\u00eea:\n- Ag\u00f3sto 2017 : l'\u00e9 sciort\u00eeo o sc\u00ecngolo \u201cTou li\u201d in l\u00e9ngoa zen\u00e9ize, conp\u00f2sto con l'am\u00eego Mike fC, t\u00f2cco f\u00f2rte e \u00f2sesc\u00eevo, ch'o l'\u00e9 s\u00f9bito divent\u00f2u 'n torm\u00e9nto into panor\u00e0mma l\u00ecgure.\n- Ag\u00f3sto 2018 : sci\u00f2rte \u201cAl\u00eagri\u201d, seg\u00f3nda colabora\u00e7i\u00f3n co-o Mike fC, t\u00f2cco ch'o m\u00e9tte in evid\u00e9nsa o t\u00f3n e o st\u00eele di tr\u00e9i m\u00ecssi ins\u00e9mme.\n- Frev\u00e2 2020 : I Demoelo\u00ecn part\u00e9\u00e7ipan a-o Festiv\u00e0l da Cans\u00f3n L\u00ecgure de S\u00e0n Z\u00f2rzo d'Arb\u00e9nga (Sav\u00f3nn-a), d\u00f3nde s\u00f3n seg\u00f3ndi in clas\u00ecfica tra i Gr\u00f9ppi co-o t\u00f2cco \u201cB\u00e8llo ch'o l'\u00e9\u201d, bal\u00e2ta son\u00f6ra da-o t\u00f3n interi\u00f4re.\n- Z\u00f9gno 2021 : Sci\u00f2rte o s\u00f2 sc\u00ecngolo \u201cT\u00f2-u diggo \u00f2ua\u201d co-o qu\u00e6 se pi\u00e0san a-o t\u00e8rso p\u00f2sto tra i Gr\u00f9ppi a-o Festiv\u00e0l da Cans\u00f3n L\u00ecgure de S\u00e0n Z\u00f2rzo d'Arb\u00e9nga (Sav\u00f3nn-a)."}
{"id": "28900", "revid": "1211", "url": "https://lij.wikipedia.org/wiki?curid=28900", "title": "Mespilus germanica", "text": ""}
{"id": "28901", "revid": "12052", "url": "https://lij.wikipedia.org/wiki?curid=28901", "title": "Demueluin", "text": ""}
{"id": "28902", "revid": "2355", "url": "https://lij.wikipedia.org/wiki?curid=28902", "title": "Festival della Canzone in Lingua Ligure di San Giorgio", "text": ""}
{"id": "28903", "revid": "12552", "url": "https://lij.wikipedia.org/wiki?curid=28903", "title": "San Bertom\u00ea do \u00c7ervo", "text": ""}
{"id": "28907", "revid": "12552", "url": "https://lij.wikipedia.org/wiki?curid=28907", "title": "O \u00c7ervo", "text": ""}
{"id": "28908", "revid": "12052", "url": "https://lij.wikipedia.org/wiki?curid=28908", "title": "R\u00e9gno di P\u00e0ixi B\u00e0sci", "text": ""}
{"id": "28909", "revid": "12052", "url": "https://lij.wikipedia.org/wiki?curid=28909", "title": "R\u00e9gno de Danim\u00e0rca", "text": ""}
{"id": "28912", "revid": "12552", "url": "https://lij.wikipedia.org/wiki?curid=28912", "title": "Nanowar of Steel", "text": "I Nanowar of Steel en unna banda heavy metal c\u00f2mica de Romma, in Italia. O seu nomme parodistego v\u00ebgne da l'union de bande de muxica metal i Manowar e i Rhapsody of Fire, e o rapresenta a seu tendensa de satirizz\u00e2 o con\u00e7etto de \"veo\" heavy metal, o obbiettivo primm\u00e4io de seu cansoin. A seu euvia a ponta sorviatutto \u00e0 con\u00e7eive de referense umoristeghe e de battue in sce questa smersa muxic\u00e2, despesso parodizzando e vie in sc\u00ea qu\u00e6 e bande de power metal en piggi\u00e6 in quanto e se piggian ben ben in sci\u00f4 serio.\nInto 2006 a banda a scangi\u00e0 nomme da \"Nanowar\" \u00e0 \"Nanowar of Steel,\" pe parodizz\u00e2 a band italia\u00f1a de power metal Rhapsody d\u00f2ppo de avei scangiou nomme inte Rhapsody of Fire a caxon de unna b\u00e6ga legale.\nIst\u00f6ia.\nInto 2005 v\u00ebgni\u00e0 pubricou l'album \"Other Bands Play, Nanoway Gay!\" in sc\u00ea Jamendo sotta a li\u00e7ensa de Creative Commons-BY-NC-SA. In sci\u00e2 m\u00e6xima ciattaforma e sotta \u00e0 Creative Commons-BY v\u00ebgni\u00e0 pubricou l'album \"Into gay Pride Ride.\"\nPe l'Arv\u00ee do 2012 i l'an transmisso o video de un neuvo scingolo ciammou Giorgio Mastrota, ch'o l'agguanti\u00e0 ci\u00f9 de 100000 vixoin in sc\u00ea YouTube in giusto doe settema\u00f1e. A canson a devegni\u00e0 ben ben popol\u00e2 in Italia, transmissa da ci\u00f9 emittente radio e finia fi\u00f1a ci\u00f9 v\u00f2tte in sci\u00e2 televixon na\u00e7ion\u00e2. Into 2013 i l'incomensan a conlabor\u00e2 con Feudalesimo e Libert\u00e0, un movimento politico parodistego ch'o l'auspica o retorno do Sacro Imp\u00ebio Roman e do Feudaleximo in \u00c9ur\u00f6pa. I l'an dapeu produto un video pe l'agosto do m\u00e6ximo anno ch'o vegni\u00e0 trattou da-i papp\u00ea na\u00e7ion\u00e6 comme La Repubblica e o reciocchi\u00e0 pe tutta a penisoa italia\u00f1a.\nPe luggio do 2019 i l'an produto a canson \"Norwegian Reggaeton\". O video o gu\u00e4gni\u00e0 800000 vixoin inti primmi 5 giorni e inte un meise 2.8 mioin, devegnindo cosc\u00ec a seu canson ci\u00f9 avvox\u00e2. A canson a l'\u00e9 un remesccion de metal e reggaeton. O gruppo o l'\u00e0 misso in mostra Norwegian Reggaeton into spettacolo da televixon spagn\u00f2lla Got talent Espa\u00f1a. Ci\u00f9 avanti a banda a l'annon\u00e7i\u00e0 de voei rapresent\u00e2 a Spagna inte l'Eurovision Song Contest. \nTra i atri scingoli sciorti\u00e0 pe-o dexembre do 2019 \"Valhalleluja\", canson de D\u00ebn\u00e2 mescci\u00e2 intra o metal e o g\u00f2spel, e into 2020 de mazzo \"Sneeztem of a Yawn,\" canson in sci\u00f4 seu vive drento a-a pandemia do COVID-19 into Sud de l'Italia.\n\u00c0 l'incomenso do 2021 i l'an annon\u00e7iou \"Italian Folk Metal,\" pubricou a-i 2 de luggio do 2021. Questo o l'\u00e9 o seu primmo album intrego tutto scrito inta lengua italia\u00f1a."}
{"id": "28913", "revid": "12052", "url": "https://lij.wikipedia.org/wiki?curid=28913", "title": "\u00c0nno", "text": "'N \u00e0nno o l'\u00e8 o per\u00eeodo \u00f2rbit\u00e2le de 'n c\u00f2rpo cel\u00e8ste c\u00f3mme, prez\u00e9npio, a T\u00e6ra, ch'o se sposta l\u00f3ngo a s\u00f2 \u00f2rbita in g\u00eeo a-o S\u00f4. Apr\u00eauvo a l'inclina\u00e7i\u00f3n de l'\u00e0sce ter\u00e8stre o pas\u00e2 de l'\u00e0nno o p\u00f2rta a-o pas\u00e2 de stagio\u00een asc\u00ec, pas\u00e0ggio scand\u00eeo da-i cangiam\u00e9nti do t\u00e9npo, de \u00f4e de l\u00fbxe e, de consego\u00e9nsa, da vegeta\u00e7i\u00f3n e da fertilit\u00e6 do seu. Inte regio\u00een do m\u00f3ndo a cl\u00ecmma tenper\u00f2u e subpol\u00e2re se p\u00eauan generalm\u00e9nte ricon\u00f3sce qu\u00e0ttro stagio\u00een: a primav\u00e9ia, l'est\u00e6, l'\u00f6t\u00f9nno e l'inv\u00e8rno. Pe c\u00f3ntra inte regio\u00een tropic\u00e2li e subtropic\u00e2li gh'\u00e8 v\u00e0rri l\u00eaughi che no prezentan stagio\u00een b\u00e9n defin\u00eee m\u00e9ntre, a-i tr\u00f2pichi stagion\u00e2li, a stagi\u00f3n \u00f9mida e qu\u00e9lla s\u00e9cca s\u00f2n riconosc\u00ecbili e monitor\u00e6.\n'N \u00e0nno sol\u00e2re o l'\u00e8 'n'aproscima\u00e7i\u00f3n do n\u00f9mero de gi\u00f3rni do per\u00eeodo \u00f2rbit\u00e2le ter\u00e8stre, c\u00f3mme cont\u00e6 inte 'n \u00e7\u00e8rto lun\u00e2io. O lun\u00e2io gregori\u00e0n, \u00f2 s\u00e6 o lun\u00e2io ci\u00f9 mod\u00e8rno, o prezenta 'n \u00e0nno sol\u00e2re ch'o p\u00eau \u00ease s\u00e9gge de 365 gi\u00f3rni inte 'n \u00e0nno \u00f2rden\u00e2io \u00f2 de 366 inte 'n \u00e0nno bizest\u00eele, a-a m\u00e6xima man\u00eaa di lun\u00e2i giuli\u00e9n. Pe-o lun\u00e2io gregori\u00e0n a longh\u00e9ssa m\u00e9dia de l'\u00e0nno sol\u00e2re (l'\u00e0nno m\u00e9dio) inte t\u00f9tto o c\u00eeclo bizest\u00eele de 400 \u00e0nni a l'\u00e8 de 365,2425 gi\u00f3rni. Seg\u00f3ndo o stand\u00e0rd ISO 80000-3, a l'An\u00e9sso C, o sc\u00ecnbolo de l'\u00e0nno o l'\u00e8 \"a\" (da-o lat\u00ecn \"annus\"), pe raprezent\u00e2 s\u00e9gge qu\u00e9lli da 365 \u00f2 da 366 gi\u00f3rni. S\u00f2n asc\u00ec comu\u00een e abrevia\u00e7io\u00een \"y\" e \"yr\", da l'ingl\u00e9ize \"year\".\nInte l'astronom\u00eea, l'\u00e0nno giuli\u00e0n o l'\u00e8 'n unit\u00e6 de t\u00e9npo defin\u00eea c\u00f3mme 365,25 gi\u00f3rni \u00f2, pe l'ezat\u00e9ssa, 86.400 seg\u00f3ndi (unit\u00e6 de b\u00e2ze do SI), pe 'n tot\u00e2le de 31.557.600 seg\u00f3ndi inte 'n \u00e0nno giuli\u00e0n astronom\u00ecco.\nA par\u00f2lla \u00e0nno a l'\u00e8 d\u00eauvi\u00e2 asc\u00ec pe di per\u00eeodi asoci\u00e6, scib\u00e9n che no seggi\u00e0n p\u00e6gi, a-o lun\u00e2io \u00f2 a l'\u00e0nno astronom\u00ecco, c\u00f3mme l'\u00e0nno stagion\u00e2le, l'\u00e0nno fisc\u00e2le, l'\u00e0nno acad\u00e9mico, etc... A-o m\u00e6ximo m\u00f2ddo, \u00e0nno o p\u00eau vo\u00e9i indic\u00e2 o per\u00eeodo \u00f2rbit\u00e2le de 'n qual\u00f3nque pian\u00eata c\u00f3mme, prez\u00e9npio, l'\u00e0nno mar\u00e7i\u00e0n \u00f2 qu\u00e9llo venusi\u00e0n. O t\u00e8rmine o p\u00eau \u00ease d\u00eauvi\u00f2u \u00e0nche pe 'n qual\u00f3nque \u00e2tro per\u00eeodo \u00f2 c\u00eeclo relativam\u00e9nte l\u00f3ngo, c\u00f3mme l'\u00e0nno plat\u00f2nico, \u00f2 \"gr\u00e0nde \u00e0nno\".\nEtimolog\u00eea.\nL'ingl\u00e9ize \"year\" (atrav\u00e8rso o S\u00e0sone \u00d2cident\u00e2le \"\u0121\u0113ar\", pron\u00f3n\u00e7ia , in Anglic\u00e0n \"\u0121\u0113r\") o l'ar\u00eeva da-o Proto-germ\u00e0nico \"*j\u01e3ran\" (\"*j\u0113\u2081ran\"). F\u00f3rme vix\u00ecnn-e s\u00f2n \u00e0nche o ted\u00e9sco \"Jahr\", l'Ant\u00eego \u00c2to Ted\u00e9sco \"j\u0101r\", o Nor\u00e9n \"\u00e1r\" e o G\u00f2tico \"jer\", deriv\u00e6 da-o sostant\u00eevo Proto-indoeorop\u00eao \"*yeh\u2081r-om\" \"\u00e0nno, stagi\u00f3n\". E \u00e2tre f\u00f3rme derivan da-o m\u00e6ximo sostant\u00eevo proto-indoeorop\u00eao (con varia\u00e7i\u00f3n inte l'ablaut do suf\u00ecsso) e s\u00f2n l'Avest\u00ecco \"y\u0101r\u01dd\" \"\u00e0nno\", o Gr\u00eago \u1f65\u03c1\u03b1 (\"h\u1e53ra\") \"\u00e0nno, stagi\u00f3n, per\u00eeodo de t\u00e9npo\" (\u00f2r\u00ecgine da par\u00f2lla \"\u00f4a\"), l'Ant\u00eego Sl\u00e2vo Eclesi\u00e0stico \"jar\u016d\" e o Lat\u00ecn \"hornus\" \"de qu\u00e9st'\u00e0nno\".\nO Lat\u00ecn \"annus\" (sostant\u00eevo mascol\u00ecn de seg\u00f3nda declina\u00e7i\u00f3n; \"annum\" o l'\u00e8 l'acuzat\u00eevo scingol\u00e2re; \"ann\u012b\" o l'\u00e8 o genit\u00eevo scingol\u00e2re e o nominat\u00eevo plur\u00e2le e \"ann\u014d\" o l'\u00e8 o dat\u00eevo e ablat\u00eevo scingol\u00e2re) o l'\u00e8 'n sostant\u00eevo ch'o v\u00eagne da-o proto-indoeorop\u00eao \"*h\u2082et-no-\", ch'o l'\u00e0 prod\u00fbto o G\u00f2tico \"a\u00fen\" \"\u00e0nno\" asc\u00ec (s\u00f4lo o dat\u00eevo plur\u00e2le \"a\u00fenam\" o l'\u00e8 atest\u00f2u).\nScib\u00e9n che a ci\u00f9 p\u00e0rte de l\u00e9ngoe a conscidera a par\u00f2lla c\u00f3mme temat\u00ecca \"*yeh\u2081r-o-\", gh'\u00e8 de pr\u00eauve de 'na deriva\u00e7i\u00f3n \u00f2rigin\u00e2le co-in suf\u00ecsso \"*-r/n\", \"*yeh\u2081-ro-\". T\u00f9tte d\u00f4e e par\u00f2lle indoeorop\u00eae pe \u00e0nno, \"*yeh\u2081-ro-\" and \"*h\u2082et-no-\", saieiv\u00e0n d\u00f3nca de r\u00e9ixe verb\u00e2le che v\u00eauan d\u00ee \"and\u00e2, mesci\u00e2se\", rispetivam\u00e9nte \"*h\u2081ey-\" e \"*h\u2082et-\" (paragon\u00e2 a-o s\u00e0nscrito ved\u00ecco \"\u00e9ti\" \"va\", \"atasi\" \"vai, v\u00e2ghi\"). Per\u00f2 'n \u00e7\u00e8rto n\u00f9mero de par\u00f2lle inte l\u00e9ngoe germ\u00e0niche, c\u00f3mme in ingl\u00e9ize, v\u00eagnan a \u00f2gni m\u00f2ddo da-o lat\u00ecn \"annus\", c\u00f3mme \"annual\", \"annuity\", \"anniversary\", etc...; \"per annum\" o v\u00eau d\u00ee \"\u00f2gni \u00e0nno\", \"ann\u014d Domin\u012b\" \"inte l'\u00e0nno do Segn\u00f4\".\nA par\u00f2lla Gr\u00eaga pe \"\u00e0nno\", \u00f2 s\u00e6 \"\u1f14\u03c4\u03bf\u03c2\", a l'\u00e8 vix\u00ecnn-a a-o Lat\u00ecn \"vetus\", \"v\u00eagio\", e qu\u00e6 v\u00eagnan da-a par\u00f2lla \"*wetos-\", \"\u00e0nno\", conserv\u00e2 \u00e0nche inte qu\u00e9sto scignific\u00e2to into S\u00e0nscrito \"vat-sa-ras\" \"\u00e0nno\" e \"vat-sa-\", \"b\u00e9stia pe 'n \u00e0nno (vit\u00e9llo)\", qu\u00e9st'\u00f9rtimo o se ritr\u00eauva into Lat\u00ecn \"vitulus\" \"vit\u00e9llo\" \u00e0sci in Ingl\u00e9ize \"wether\", \u00f2 s\u00e6 mont\u00f3n crast\u00f3n (in Ingl\u00e9ize Ant\u00eego \"we\u00f0er\", in G\u00f2tico \"wi\u00ferus\", \"p\u00eagoa\").\nIn \u00e7\u00e8rte l\u00e9ngoe o l'\u00e8 com\u00f9n cont\u00e2 i \u00e0nni fax\u00e9ndo riferim\u00e9nto a 'na stagi\u00f3n, c\u00f3mme in \"est\u00e6\", \"inv\u00e8rni\" \u00f2 \"acug\u00e9ite\". Prez\u00e9npio a gh'\u00e8 o Cin\u00e9ize \u5e74 \"\u00e0nno\", in \u00f2r\u00ecgine \u79c2, 'n conp\u00f2sto ideograf\u00ecco de 'na pers\u00f3nn-a ch'a camala 'n f\u00e0scio de gr\u00e0n e ch'o l'indica l'acug\u00e9ita. O Sl\u00e2vo \u00f3ltre \"god\u016d\" \"per\u00eeodo de t\u00e9npo, \u00e0nno\" o l'ad\u00eauvia \"l\u011bto\" \"est\u00e6, \u00e0nno\" asc\u00ec.\nIntercala\u00e7i\u00f3n.\nI \u00e0nni astronom\u00ecchi no \u00e0n 'n n\u00f9mero intr\u00eago de gi\u00f3rni \u00f2 de m\u00e9izi lun\u00e2ri. T\u00f9tti i lun\u00e2i che van apr\u00eauvo a l'\u00e0nno astronom\u00ecco d\u00eavan av\u00e9i 'n scist\u00eama de intercala\u00e7i\u00f3n c\u00f3mme i \u00e0nni bizest\u00eeli.\nLun\u00e2io giuli\u00e0n.\nInto lun\u00e2io giuli\u00e0n a du\u00e2ta m\u00e9dua de 'n \u00e0nno a l'\u00e8 de 365,25 gi\u00f3rni. Inte 'n \u00e0nno no bizest\u00eele gh'\u00e8 365 gi\u00f3rni e 366 inte un di qu\u00e9lli bizest\u00eeli. 'N \u00e0nno intercal\u00e2 o suc\u00eade \u00f2gni qu\u00e0ttro \u00e0nni, inte qu\u00e9llo ch'o l'\u00e8 d\u00f3nca ciam\u00f2u \u00e0nno bizest\u00eele, o qu\u00e6 o l'\u00e0 'n gi\u00f3rno de ci\u00f9 a-a f\u00ecn do m\u00e9ize de frev\u00e2. Qu\u00e9sto gi\u00f3rno ch\u2019o s\u2019az\u00f3nze o l'\u00e8 d\u00eeto \"gi\u00f3rno bizest\u00eele\".\nO lun\u00e2io giuli\u00e0n rev\u00ecsto, prop\u00f2sto into 1923 e anc\u00f3n d\u00eauvi\u00f2u da \u00e7\u00e8rtid\u00f9nn-e g\u00eaxe ortod\u00f2sse \u00f2rient\u00e2li o l'\u00e0 218 \u00e0nni bizest\u00eeli pe \u00f2gni 900 \u00e0nni, co-ina du\u00e2ta m\u00e9dia de 365,2422222 gi\u00f3rni, vix\u00ecnn-a a-a longh\u00e9ssa de l'\u00e0nno tr\u00f2pico m\u00e9dio, 365,24219 gi\u00f3rni (relat\u00eevo er\u00f4 de 9\u00b710\u22128). Inte l'\u00e0nno 2800 d.C. o lun\u00e2io gregori\u00e0n e lun\u00e2io giuli\u00e0n rev\u00ecsto ini\u00e7i\u00e0n a difer\u00ee de 'n gi\u00f3rno de lun\u00e2io.\nLun\u00e2io gregori\u00e0n.\nO lun\u00e2io gregori\u00e0n o fa c\u00e0zze l'equin\u00f2\u00e7io de m\u00e0rso a-i 21 de 'sto m\u00e9ize chi \u00f2 p\u00f6co pr\u00ecmma, e d\u00f3nca o va apr\u00eauvo a-o cosc\u00ec d\u00eeto \u00e0nno tr\u00f2pico. Zach\u00e9 a gh'\u00e8 97 \u00e0nni bizest\u00eeli \u00f2gni 400, a longh\u00e9ssa m\u00e9dia de l'\u00e0nno sol\u00e2re a l'\u00e8 de 365,2425 gi\u00f3rni, co-\u00een er\u00f4 relat\u00eevo inferi\u00f4 de 'na ppm (8\u00b710-7), relat\u00eevo a-a du\u00e2ta ato\u00e2le de l'\u00e0nno tr\u00f2pico m\u00e9dio (365,24219 gi\u00f3rni) e anc\u00f3n ci\u00f9 vix\u00ecn a l'ato\u00e2le \u00e0nno tr\u00f2pico, ch'o l'\u00e0 l'\u00f2biet\u00eevo d'egoali\u00e2, ch'o l'\u00e8 d'ancheu de 365,242374 gi\u00f3rni. O l'\u00e8 stim\u00f2u che inte l'\u00e0nno 4000 d.C. l'equin\u00f2\u00e7io de m\u00e0rso o sai\u00e2 de 'n gi\u00f3rno ci\u00f9 inder\u00ea into lun\u00e2io gregori\u00e0n, no t\u00e0nto pe qu\u00e9sta difer\u00e9nsa ma ciuf\u00eeto apr\u00eauvo a-o ralentam\u00e9nto da rota\u00e7i\u00f3n ter\u00e8stre e do relat\u00eevo alongam\u00e9nto do gi\u00f3rno.\n\u00c0tri lun\u00e2i.\nStoricam\u00e9nte, i lun\u00e2i lunisol\u00e2ri intercal\u00e2van di m\u00e9izi intr\u00eaghi in sci\u00e2 b\u00e2ze de \u00e7\u00e8rte \u00f2serva\u00e7io\u00een. I lun\u00e2i lunisol\u00e2ri s\u00f2n pi-\u00e2 ci\u00f9 p\u00e0rte ch\u00e9iti in diz\u00fbzo con l'esclux\u00f3n de qu\u00e9lli d\u00eauvi\u00e6 pe de raxo\u00een liturgiche, c\u00f3mme o lun\u00e2io ebr\u00e0ico e v\u00e0rri lun\u00e2i ind\u00f9.\n'N mod\u00e8rno adatam\u00e9nto do st\u00f2rico lun\u00e2io Jalali, conosci\u00fbo c\u00f3mme lun\u00e2io sol\u00e2re Hijri (do 1925), o l'\u00e8 'n lun\u00e2io puram\u00e9nte sol\u00e2re co-in sch\u00eama iregol\u00e2re de gi\u00f3rni bizest\u00eeli baz\u00f2u in sce l'\u00f2serva\u00e7i\u00f3n (\u00f2 c\u00e0lcolo astronom\u00ecco), con l'\u00f2biet\u00eevo de coloc\u00e2 o n\u00eauvo \u00e0nno (\"Nowruz\") into gi\u00f3rno de l'equin\u00f2\u00e7io de primav\u00e9ia a l'\u00f4a do f\u00fbzo loc\u00e2le de Teheran, a-o p\u00f2sto de d\u00eauvi\u00e2 'n scist\u00eama algoritm\u00ecco de \u00e0nni bizest\u00eeli.\nNumera\u00e7i\u00f3n di \u00e0nni.\n'N'\u00eara de lun\u00e2io a l'asegna 'n n\u00f9mero cardin\u00e2 a \u00f2gni \u00e0nno sequ\u00e9nsi\u00e2le, d\u00eauvi\u00e0ndo 'n p\u00f3nto de riferim\u00e9nto into pas\u00f2u c\u00f3mme l'in\u00ec\u00e7io de l'\u00eara. O st\u00e0ndard mondi\u00e2le o l'\u00e8 l\"'Anno Domini\", d\u00eeto ci\u00f9 de rec\u00e9nte \u00eara vorg\u00e2 asc\u00ec. O l'\u00e8 st\u00e6to introd\u00fbto into VI s\u00e9colo de m\u00f2ddo da cont\u00e2 i \u00e0nni da-a n\u00e0scita de Cr\u00ecsto.\nL'\u00eara de l\"'Anno Domini\" a p\u00eau \u00ease indic\u00e2 con l'abrevia\u00e7i\u00f3n lat\u00ecnn-a AD (ch'a v\u00eau d\u00ee \"Anno Domini\", \u00f2 s\u00e6 \"inte l'\u00e0nno do Segn\u00f4\") \u00f2 alternativam\u00e9nte CE, da l'ingl\u00e9ize \"Common Era\", \u00f2 d.C. (\"d\u00f2ppo Cr\u00ecsto\"). I \u00e0nni pr\u00ecmma do 1 d.C. s\u00f2n d\u00f3nca indic\u00e6 con BC, da l'ingl\u00e9ize \"Before Christ\", BCE, da \"Before the Common Era\", \u00f2p\u00fb a.C., abrevia\u00e7i\u00f3n pe \"av\u00e0nti Cr\u00ecsto\". I n\u00f9meri di \u00e0nni s\u00f2n baz\u00e6 in sci\u00f4 \"cont\u00e9zzo inclux\u00eevo\" e d\u00f3nca o no l'ex\u00ecste 'n \u00e0nno z\u00earo. Into mod\u00e8rno c\u00e0lcolo alternat\u00eevo da numera\u00e7i\u00f3n di \u00e0nni astronom\u00ecchi, i n\u00f9meri poxit\u00eevi indican i \u00e0nni d\u00f2ppo Cr\u00ecsto, o z\u00earo o l'indica l'1 a.C., o -1 o 2 a.C. e cosc\u00ec v\u00eea.\n\u00c0nni pragmat\u00ecchi.\nI c\u00e0lcoli finan\u00e7i\u00e2i e scent\u00ecfichi d\u00eauvian de sp\u00e9sso 'n lun\u00e2io de 365 gi\u00f3rni pe senplific\u00e2 e sp\u00e9ize giornali\u00eare.\n\u00c0nno fisc\u00e2le.\n'N \u00e0nno fisc\u00e2le \u00f2 \u00e0nno finan\u00e7i\u00e2io o l'\u00e8 o per\u00eeodo de 12 m\u00e9izi d\u00eauvi\u00f2u pe calcol\u00e2 i rendic\u00f3nti finan\u00e7i\u00e2i ano\u00e2li de inpr\u00e9ize e in \u00e2tre \u00f2rganiza\u00e7i\u00f3n. In t\u00e0nte giurisdi\u00e7io\u00een i regolam\u00e9nti in mat\u00eaia de contabilit\u00e6 \u00e0n bez\u00e9ugno de 'sti rap\u00f2rti chi 'na v\u00f2tta \u00f2gni d\u00f3zze m\u00e9izi, s\u00e9nsa per\u00f2 che qu\u00e9sti forman 'n \u00e0nno sol\u00e2re.\nPrez\u00e9npio, in Canad\u00e0 e in \u00ccndia l'\u00e0nno fisc\u00e2le o l'incomensa da-o 1\u00b0 de arv\u00ee; into R\u00e9gno Un\u00eeo da-o 1\u00b0 de arv\u00ee pi-\u00e2 t\u00e0scia in sc\u00ea socj\u00eat\u00e6 e di bil\u00e0nci p\u00f9blichi ma da-o 6 de arv\u00ee pi-\u00e2 tascia\u00e7i\u00f3n person\u00e2 e do pagam\u00e9nto di benef\u00ec\u00e7\u00e7i do st\u00e2to, in Oustr\u00e0lia o va da-o 1\u00b0 de l\u00f9ggio m\u00e9ntre inti St\u00e2ti Un\u00eei l'\u00e0nno fisc\u00e2le do gov\u00e8rno feder\u00e2le o va da-o 1\u00b0 de \u00f2t\u00f4bre.\n\u00c0nno acad\u00e9mico.\n'N \u00e0nno acad\u00e9mico o l'\u00e8 o per\u00eeodo ano\u00e2le into qu\u00e6 'n stud\u00e9nte o frequenta 'n instit\u00fbto pi-\u00e2 s\u00f2 instru\u00e7i\u00f3n. L'\u00e0nno acad\u00e9mico o p\u00eau \u00ease spart\u00eeo in di t\u00e8rmini acad\u00e9michi, prez\u00e9npio de s\u00eai \u00f2 tr\u00e9i m\u00e9izi. L'\u00e0nno scol\u00e0stico in v\u00e0rri p\u00e0izi o l'incomensa a ag\u00f3sto \u00f2 a set\u00e9nbre, termin\u00e0ndo a m\u00e0zzo, z\u00f9gno \u00f2 l\u00f9ggio. In Isra\u00eale l'\u00e0nno acad\u00e9mico o l'in\u00ec\u00e7ia tra \u00f2t\u00f4bre \u00f2 nov\u00e9nbre, alini\u00f2u co-o seg\u00f3ndo m\u00e9ize do lun\u00e2io ebr\u00e0ico.\nDe sch\u00eaue into R\u00e9gno Un\u00eeo, in Canad\u00e0 e inti St\u00e2ti Un\u00eei dividan l'\u00e0nno acad\u00e9mico in tr\u00e9i per\u00eeodi ci\u00f9 \u00f2 m\u00eano de p\u00e6gia du\u00e2ta (ciam\u00e6 \"trimesters\" \u00f2 \"quarters\" inti St\u00e2ti Un\u00eei), i qu\u00e6 coinc\u00ecddan co-e stagio\u00een de l'\u00f6t\u00f9nno, de l'inv\u00e8rno e da primav\u00e9ia. In \u00e7\u00e8rti instit\u00fbti a gh'\u00e8 asc\u00ec 'na c\u00f9rta sesci\u00f3n est\u00eeva che de v\u00f2tte a l'\u00e8 conscider\u00e2 c\u00f3mme p\u00e0rte do norm\u00e2le \u00e0nno acad\u00e9mico e ch'a l'\u00e8 frequent\u00e2 da-i stud\u00e9nti in sce 'na b\u00e2ze volont\u00e2ia \u00f2 elet\u00eeva. \u00c2tre sch\u00eaue sudiv\u00ecddan l'\u00e0nno in do\u00ee per\u00eeodi prin\u00e7ip\u00e6 de s\u00eai m\u00e9izi: o pr\u00ecmmo, ch'o va tipicam\u00e9nte da ag\u00f3sto a dex\u00e9nbre e o seg\u00f3ndo, ch'o va da zen\u00e2 a m\u00e0zzo. Ciasched\u00f9n de qu\u00e9sti per\u00eeodi prin\u00e7ip\u00e6 o p\u00eau \u00ease spart\u00eeo a meit\u00e6 da-i ez\u00e0mmi d'interm\u00eazo, con \u00f2gni meit\u00e6 ch'a l'\u00e8 ciam\u00e2 \"quarter\" (\u00f2 \"term\" in \u00e2tri p\u00e0izi). A ghe pori\u00e9iva \u00ease 'na sesci\u00f3n est\u00eeva volont\u00e2ia e/\u00f2 'na br\u00eave sesci\u00f3n de zen\u00e2 asc\u00ec.\nDe \u00e2tre sch\u00eaue, c\u00f3mme \u00e7\u00e8rtid\u00f9nn-e di St\u00e2ti Un\u00eei, \u00e0n qu\u00e0ttro per\u00eeodi de valuta\u00e7i\u00f3n. De sch\u00eaue inti St\u00e2ti Un\u00eei, in particol\u00e2 a \"Boston Latin School\", p\u00eauan div\u00ecdde l'\u00e0nno in \u00e7\u00ecnque o ci\u00f9 per\u00eeodi de valuta\u00e7i\u00f3n. Seg\u00f3ndo di studi\u00f4zi che difendan qu\u00e9sto scist\u00eama a gh'\u00e8 sai\u00e9iva 'na corela\u00e7i\u00f3n poxit\u00eeva tra-a frequ\u00e9nsa di \"reports\" e o r\u00eao scol\u00e0stico.\nA gh'\u00e8 in g\u00e9nere 180 gi\u00f3rni de insegnam\u00e9nto pe \u00f2gni \u00e0nno scol\u00e0stico inti St\u00e2ti Un\u00eei, escl\u00fbzi i f\u00ecn da setem\u00e0nn-a e e p\u00f6se, m\u00e9ntre a gh'\u00e8 a-o m\u00eano 190 gi\u00f3rni pe-i al\u00f9nni de sch\u00eaue do st\u00e2to in Canad\u00e0, da N\u00eauva Zel\u00e0nda e do R\u00e9gno Un\u00eeo, e 200 gi\u00f3rni in Oustr\u00e0lia. In \u00ccndia l'\u00e0nno acad\u00e9mico o l'in\u00ec\u00e7ia normalm\u00e9nte a-o 1\u00b0 de z\u00f9gno e o fin\u00ecsce a-i 31 de m\u00e0zzo. Scib\u00e9n che e sch\u00eaue l'incomensi\u00e0n a ser\u00e2 a-a meit\u00e6 de m\u00e0rso, l'efet\u00eeva ser\u00e2 acad\u00e9mica a l'\u00e8 a-i 31 de m\u00e0zzo, pe c\u00f3ntra in Nepal a l'incomensa a-i 15 de l\u00f9ggio. Pe de ci\u00f9, e sch\u00eaue e e universcit\u00e6 in Oustr\u00e0lia de s\u00f2lito \u00e0n di \u00e0nni acad\u00e9michi che s\u00f2n alinie aproscimativam\u00e9nte con l'\u00e0nno sol\u00e2re, \u00f2 s\u00e6 a part\u00ee da frev\u00e2 \u00f2 da m\u00e0rso e a fin\u00ee tra \u00f2t\u00f4bre e dex\u00e9nbre, d\u00e6to che inte l'emisf\u00earo s\u00f9d e stagio\u00een s\u00f2n invert\u00eee.\n\u00c0nni astronom\u00ecchi.\n\u00c0nno giuli\u00e0n.\nL'\u00e0nno giuli\u00e0n, d\u00eauvi\u00f2u in astronom\u00eea e in \u00e2tre sc\u00e9nse, a l'\u00e8 l'unit\u00e6 de t\u00e9npo defin\u00eea ezatam\u00e9nte c\u00f3mme 365,25 gi\u00f3rni. Qu\u00e9sto o l'\u00e8 o scignific\u00e2to norm\u00e2le de l'unit\u00e6 \"\u00e0nno\", d\u00eauvi\u00e2 in v\u00e0rri cont\u00e8sti scent\u00ecfichi. O s\u00e9colo giuli\u00e0n, ch'o l'\u00e8 form\u00f2u da 36.525 gi\u00f3rni, e o mil\u00e9nio giuli\u00e0n, ch'o l'\u00e8 p\u00e6gio a 365.250 gi\u00f3rni, s\u00f2n d\u00eauvi\u00e6 inti c\u00e0lcoli astronom\u00ecchi. Fondamentalm\u00e9nte, espr\u00ecmme 'n interv\u00e0llo de t\u00e9npo in \u00e0nni giuli\u00e9n o l'\u00e8 'n m\u00f2ddo pe specific\u00e2 con precix\u00f3n qu\u00e0nte gi\u00f3rni (no qu\u00e0nte \u00e0nni \"re\u00e6\"), pe l\u00f3nghi interv\u00e0lli de t\u00e9npo, inti qu\u00e6 aferm\u00e2 o n\u00f9mero de gi\u00f3rni o sai\u00e9iva ingonbr\u00e0nte e p\u00f6co into\u00eet\u00eevo. Pe conven\u00e7i\u00f3n, into c\u00e0lcolo da dist\u00e0nsa perc\u00f3rsa da 'n \u00e0nno l\u00fbxe o l'\u00e8 d\u00eauvi\u00f2u l'\u00e0nno giuli\u00e0n.\nInte l\"'Unified Code for Units of Measure\", o sc\u00ecnbolo \"a\" (s\u00e9nsa p\u00e9dice) o fa s\u00e9npre riferim\u00e9nto a l'\u00e0nno giuli\u00e0n, \"aj\", p\u00e6gio ezatam\u00e9nte a 31.557.600 seg\u00f3ndi.\nI pref\u00ecsci di m\u00f9ltipli do Scist\u00eama Interna\u00e7ion\u00e2le se p\u00eauan aplic\u00e2 a \"a\" asc\u00ec, pe indic\u00e2 \"ka\", \"Ma\", etc...\n\u00c0nni scider\u00e2li, tropic\u00e2li e an\u00f2mali.\nCiasched\u00f9n de 'sti tr\u00e9i \u00e0nni chi o l'\u00e8 d\u00eeto in g\u00e9nere \u00e0nno astronom\u00ecco.\nL'\u00e0nno scider\u00e2le o l'\u00e8 o t\u00e9npo inpi\u00eag\u00f2u da T\u00e6ra pe conplet\u00e2 'n g\u00eeo da s\u00f2 \u00f2rbita, mezu\u00f2u risp\u00e8tto a 'n scist\u00eama de riferim\u00e9nto f\u00ecsso (c\u00f3mme e st\u00e9lle f\u00ecsce, in Lat\u00ecn \"sidera\", a-o scingol\u00e2re \"sidus\"). A s\u00f2 du\u00e2ta m\u00e9dia a l'\u00e8 de 365,256363004 gi\u00f3rni, \u00f2 s\u00e6 365 d 6 h 9 min 9,76 s, agiorn\u00e2 a l'\u00e9poca J2000.0 (\u00f2 s\u00e6 a-o 1\u00b0 de zen\u00e2 2000, 12:00:00 TT).\nA-a giorn\u00e2 d'ancheu l'\u00e0nno tr\u00f2pico m\u00e9dio o l'\u00e8 defin\u00eeo c\u00f3mme o per\u00eeodo de t\u00e9npo into qu\u00e6 a longit\u00f9dine eclitt\u00ecca m\u00e9dia do S\u00f4 a l'aomenta de 360 gr\u00e0ddi. Zach\u00e9 a longit\u00f9dine eclitt\u00ecca do S\u00f4 a l'\u00e8 mezu\u00e2 risp\u00e8tto a l'equin\u00f2\u00e7io, l'\u00e0nno tr\u00f2pico o conpr\u00e9nde 'n c\u00eeclo conpl\u00eato de stagio\u00een e, apr\u00eauvo a l'inport\u00e0nsa biolog\u00ecca e socio-econom\u00ecca de 'ste chi, l'\u00e0nno tropic\u00e2le o l'\u00e8 a b\u00e2ze da ci\u00f9 p\u00e0rte di lun\u00e2i. A mod\u00e8rna defini\u00e7i\u00f3n de \u00e0nno tropic\u00e2le m\u00e9dio a l'\u00e8 div\u00e8rsa da-o t\u00e9npo efet\u00eevo tra-i pas\u00e0ggi, prez\u00e9npio, de l'equin\u00f2\u00e7io n\u00f2rd pe v\u00e0rie raco\u00een spieg\u00e6 chi de s\u00f3tta. Apr\u00eauvo a-a precesci\u00f3n asci\u00e2le da T\u00e6ra, un de 'sti \u00e0nni chi o l'\u00e8 de ci\u00f9 \u00f2 m\u00eano v\u00ecnti men\u00fbti ci\u00f9 br\u00eave de 'n \u00e0nno scider\u00e2le. D\u00eauvi\u00e0ndo a defini\u00e7i\u00f3n mod\u00e8rna, l'\u00e0nno tropic\u00e2le m\u00e9dio o l'\u00e8 ci\u00f9 \u00f2 m\u00eano p\u00e6gio a 365 d 5 h 48 min 45 s.\nL'\u00e0nno an\u00f2malo o l'\u00e8 o t\u00e9npo inpieg\u00f2u da-a T\u00e6ra pe conplet\u00e2 'na rivolu\u00e7i\u00f3n risp\u00e8tto a-o s\u00f2 \u00e0pside. L'\u00f2rbita da T\u00e6ra a l'\u00e8 elitt\u00ecca e i s\u00f2 p\u00f3nti estr\u00eami, e \u00e0pside, s\u00f2n o \"perihelion\", d\u00f3nde a T\u00e6ra a l'\u00e8 ci\u00f9 vix\u00ecnn-a a-o S\u00f4 (inte l'\u00e0nno 2020 a-i 5 de zen\u00e2, 07:48 UT) e l\"'aph\u00e9lion\", d\u00f3nde a T\u00e6ra a l'\u00e8 ci\u00f9 l\u00f3nxi da-o S\u00f4 (a-i 4 de l\u00f9ggio, 11:35 TU, into 2020). L'\u00e0nno an\u00f2malo, ch'o l'\u00e8 solitam\u00e9nte defin\u00eeo c\u00f3mme o t\u00e9npo tra do\u00ee pas\u00e0ggi a-o \"perihelion\", o l'\u00e0 'na du\u00e2ta m\u00e9dia de 365,259636 gi\u00f3rni, \u00f2 365 d 6 h 13 min 52,6 s, agiorn\u00f2u a l'\u00e9poca J2011.0.\n\u00c0nno dracon\u00ecco.\nL'\u00e0nno dracon\u00ecco, d\u00eeto \u00e0nno de l'ecl\u00ecsci \u00f2 \u00e0nno de l'eclitt\u00ecca asc\u00ec, o l'\u00e8 o t\u00e9npo inpi\u00eag\u00f2u da-o S\u00f4, v\u00ecsto da-a T\u00e6ra, pe conplet\u00e2 'na rivolu\u00e7i\u00f3n risp\u00e8tto a-o m\u00e6ximo gr\u00f3ppo lun\u00e2re, \u00f2 s\u00e6 un di do\u00ee p\u00f3nti inti qu\u00e6 l'\u00f2rbita da L\u00f9nn-a a l'interseca l'eclitt\u00ecca. 'Sto \u00e0nno chi o l'\u00e8 asoci\u00f2u a-e ecl\u00ecsci: def\u00e6ti qu\u00e9ste p\u00eauan capit\u00e2 s\u00f4lo qu\u00e0nde s\u00e9gge o S\u00f4 e a L\u00f9nn-a se tr\u00eauvan vix\u00ecn a 'n di gr\u00f3ppi lun\u00e2ri, suced\u00e9ndo \u00e9ntro 'n m\u00e9ize da \u00f2gni meit\u00e6 de 'n \u00e0nno dracon\u00ecco. A du\u00e2ta m\u00e9dia de l'\u00e0nno dracon\u00ecco a l'\u00e8 de:\nQu\u00e9sto t\u00e8rmine o l'\u00e8 de v\u00f3tte d\u00eauvi\u00f2u, in m\u00f2ddo er\u00f2u, pe indic\u00e2 \u00e0nche o per\u00eeodo dracon\u00ecco (\u00f2 nod\u00e2le) da precesci\u00f3n lun\u00e2re, \u00f2 s\u00e6 pe l'interv\u00e0llo de t\u00e9npo de 'na rivolu\u00e7i\u00f3n conpl\u00eata do gr\u00f3ppo ascend\u00e9nte da L\u00f9nn-a in g\u00eeo a l'eclitt\u00ecca; per\u00eeodo de 18.612815932 \u00e0nni giuli\u00e9n (6798.331019 gi\u00f3rni a l'\u00e9poca J2000.0).\nC\u00eeclo lun\u00e2re conpl\u00eato.\nO c\u00eeclo lun\u00e2re conpl\u00eato o l'\u00e8 l'interv\u00e0llo de t\u00e9npo inpieg\u00f2u da-o S\u00f4 (v\u00ecsto da-a T\u00e6ra) pe conplet\u00e2 'na rivolu\u00e7i\u00f3n risp\u00e8tto a-o perig\u00eao de l'\u00f2rbita da L\u00f9nn-a. Qu\u00e9sto per\u00eeodo o l'\u00e8 asoci\u00f2u a-a dimensci\u00f3n apar\u00e9nte da L\u00f9nn-a p\u00ecnna e a-a du\u00e2ta vari\u00e0bile do m\u00e9ize sinod\u00ecco asc\u00ec. A du\u00e2ta de 'n c\u00eeclo lun\u00e2re conpl\u00eato a l'\u00e8 de:\n\u00c0nno lun\u00e2re.\nL'\u00e0nno lun\u00e2re o l'\u00e8 form\u00f2u da d\u00f3zze c\u00eeclo conpl\u00eati de f\u00e2ze lun\u00e2ri, cosc\u00ec c\u00f3mme v\u00ecste da-a T\u00e6ra, e o l'\u00e0 'na du\u00e2ta de 354,37 gi\u00f3rni. I mosulm\u00e9n ad\u00eauvian qu\u00e9sto t\u00eepo de \u00e0nno pe celebr\u00e2 l\"'Eid\" e l'in\u00ec\u00e7io do m\u00e9ize de zaz\u00f9n d\u00eeto o \"Ramadan\". 'N \u00e0nno sol\u00e2re mosulm\u00e0n o l'\u00e8 d\u00f3nca baz\u00f2u in sci\u00f4 c\u00eeclo lun\u00e2re. \u00c0nche o lun\u00e2io ebr\u00e0ico o l'\u00e8 de t\u00eepo fondamentalm\u00e9nte lun\u00e2re, con l'ece\u00e7i\u00f3n che, \u00f2gni do\u00ee o tr\u00e9i \u00e0nni, o v\u00eagne az\u00f3nto 'n m\u00e9ize lun\u00e2re intercal\u00e2 a-o f\u00ecn de mantegn\u00ee o lun\u00e2io ch'o s\u00e9gge sincroniz\u00f2u co-o c\u00eeclo sol\u00e2re asc\u00ec. D\u00f3nca, 'n \u00e0nno lun\u00e2re do lun\u00e2io ebr\u00e0ico o l'\u00e8 form\u00f2u da d\u00f3zze \u00f2 tr\u00e9zze m\u00e9izi lun\u00e2ri.\n\u00c0nno v\u00e2go.\nL'\u00e0nno v\u00e2go, da-o Lat\u00ecn \"annus vagus\" e d\u00eeto \u00e0nno er\u00e0nte asc\u00ec, o l'\u00e8 'n'aproscima\u00e7i\u00f3n integr\u00e2le de l'\u00e0nno a 365 gi\u00f3rni, def\u00e6ti v\u00e2ga in rela\u00e7i\u00f3n a-i \u00e0nni ci\u00f9 ez\u00e0tti. De s\u00f2lito l'\u00e0nno v\u00e2go o l'\u00e8 spart\u00eeo in 12 m\u00e9ize schem\u00e0tichi, ciasched\u00f9n de 30 gi\u00f3rni, ci\u00f9 5 gi\u00f3rni d'intercala\u00e7i\u00f3n. L'\u00e0nno v\u00e2go o l'\u00eaa d\u00eauvi\u00f2u inti lun\u00e2i de l'Eti\u00f2pia, de l'Ant\u00eego Eg\u00ectto, de l'Ir\u00e0n, de l'Arm\u00e9nia e in Mesoam\u00e9rica tra-i Aztechi e i Maya. O l'\u00e8 anc\u00f3n d\u00eauvi\u00f2u da v\u00e0rie comunit\u00e6 de religi\u00f3n zoroastri\u00e0nn-a.\n\u00c0nno el\u00eeaco.\nL'\u00e0nno el\u00eeaco o l'\u00e8 l'interv\u00e0llo tra d\u00f4e lev\u00e6 el\u00eeache de 'na st\u00e9lla. O l'\u00e8 desp\u00e6gio da l'\u00e0nno scider\u00e2le tra-e st\u00e9lle ci\u00f9 l\u00f3nxi da l'eclitt\u00ecca, apr\u00eauvo prin\u00e7ipalm\u00e9nte a-o fen\u00f2meno da precesci\u00f3n di equin\u00f2\u00e7\u00e7i.\n\u00c0nno sot\u00eeaco.\nL'\u00e0nno sot\u00eeaco o l'\u00e8 l'interv\u00e0llo tra do\u00ea lev\u00e6 el\u00eeache da st\u00e9lla Sc\u00ecrio, a ci\u00f9 lumin\u00f4za de t\u00f9tte. Atoalm\u00e9nte a l'\u00e8 inferi\u00f4 a l'\u00e0nno scider\u00e2le, co-a s\u00f2 du\u00e2ta ch'a l'\u00e8 as\u00e6 vix\u00ecnn-a a qu\u00e9lla de l'\u00e0nno giuli\u00e0n, d\u00f3nca a 365,25 gi\u00f3rni.\n\u00c0nno gaussi\u00e0n.\nL'\u00e0nno gaussi\u00e0n o l'\u00e8 l'\u00e0nno scider\u00e2le pe 'n pian\u00eata de m\u00e0ssa trascur\u00e0bile risp\u00e8tto a-o S\u00f4 e no conturb\u00f2u da \u00e2tri c\u00f2rpi cel\u00e8sti, ch'o l'\u00e8 govern\u00f2u da-a cost\u00e0nte gravita\u00e7ion\u00e2le gaussi\u00e0nn-a. 'N pian\u00eata de 'sto t\u00eepo chi o sai\u00e9iva legerm\u00e9nte ci\u00f9 vix\u00ecn a-o S\u00f4 risp\u00e8tto a-a dist\u00e0nsa m\u00e9dia da T\u00e6ra. A du\u00e2ta de 'n \u00e0nno gaussi\u00e0n a l'\u00e8 de:\n\u00c0nno besseli\u00e0n.\nL'\u00e0nno besseli\u00e0n o l'\u00e8 'n \u00e0nno tropic\u00e2le ch'o l'in\u00ec\u00e7ia qu\u00e0nde o fit\u00ec\u00e7io S\u00f4 m\u00e9dio o l'ar\u00eeva a 'na longit\u00f9dine eclitt\u00ecca de 280\u00b0, f\u00e6to ch'o l'av\u00eagne d'ancheu vix\u00ecn a-o 1\u00b0 de zen\u00e2. Qu\u00e9sto interv\u00e0llo o pigia o s\u00f2 n\u00f3mme da l'astr\u00f2nomo e matem\u00e0tico ted\u00e9sco do XIX s\u00e9colo Friedrich Bessel. Chi de s\u00f3tta a gh'\u00e8 l'equa\u00e7i\u00f3n ch'a perm\u00e9tte de calcol\u00e2 l'ato\u00e2le \u00e9poca besseli\u00e0nn-a in \u00e0nni:\nO p\u00e9dice TT o l'ind\u00ecca che inte 'sta f\u00f3rmola chi, a d\u00e6ta giuli\u00e0nn-a a dovi\u00e9iva d\u00eauvi\u00e2 c\u00f3mme sc\u00e2 qu\u00e9lla do T\u00e9npo Ter\u00e8stre \u00f2p\u00fb qu\u00e9lla do s\u00f2 predeces\u00f4, o t\u00e9npo \"effemeride\".\nCangiam\u00e9nti de du\u00e2ta.\nA longh\u00e9ssa ez\u00e0tta de 'n \u00e0nno astronom\u00ecco a c\u00e0ngio co-o pas\u00e2 do t\u00e9npo:\nA du\u00e2ta m\u00e9dia de l'\u00e0nno d\u00eauvi\u00e2 in qu\u00e9sta se\u00e7i\u00f3n a l'\u00e8 calcol\u00e2 pe-o 2000 e e difer\u00e9nse inta du\u00e2ta di \u00e0nni risp\u00e8tto a qu\u00e9llo de riferim\u00e9nto s\u00f2n d\u00e6te pe-i \u00e0nni pas\u00e6 e fut\u00fbri. Inte tab\u00e9lle 'n gi\u00f3rno o l'\u00e8 l\u00f3ngo 86.400 seg\u00f3ndi do SI.\nSom\u00e2io.\n'N \u00e0nno Gregori\u00e0n m\u00e9dio o l'\u00e8 de 365,2425 gi\u00f3rni (\u00f2 s\u00e6 de 52,1775 setem\u00e0nn-e, 8765,82 \u00f4e, 525949.2 m\u00eanuti \u00f2 31556952 seg\u00f3ndi). Pe 'sto lun\u00e2io chi, 'n \u00e0nno com\u00f9n o l'\u00e8 de 365 gi\u00f3rni (\u00f2 s\u00e6 de 8760 \u00f4e, 525600 m\u00eanuti \u00f2 31536000 seg\u00f3ndi) m\u00e9ntre o bizest\u00eele o l'\u00e8 de 366 gi\u00f3rni (8784 \u00f4e, 527040 m\u00eanuti \u00f2 31622400 seg\u00f3ndi). O c\u00eeclo de 400 \u00e0nni do lun\u00e2io gregori\u00e0n o l'\u00e0 146097 gi\u00f3rni e d\u00f3nca, ezatam\u00e9nte, de 20871 setem\u00e0nn-e.\n\u00c0nni \"gr\u00e9ndi\".\nO Gr\u00e0nde \u00c0nno, \u00f2 c\u00eeclo equin\u00f2\u00e7i\u00e2le asc\u00ec, o corisp\u00f3nde a 'na rivolu\u00e7i\u00f3n conpleta di equin\u00f2\u00e7\u00e7i in g\u00eeo a l'eclitt\u00ecca. A s\u00f2 longh\u00e9ssa a l'\u00e8 de ci\u00f9 \u00f2 m\u00eano 25.700 \u00e0nni.\nL'\u00c0nno Galat\u00ecco o l'\u00e8 o t\u00e9npo inpieg\u00f2u da-o Scist\u00eama Sol\u00e2re pe conplet\u00e2 t\u00f9tta 'na rivolu\u00e7i\u00f3n d'in g\u00eeo a-o C\u00e9ntro Galat\u00ecco. O d\u00fba ci\u00f9 \u00f2 m\u00eano 230 milio\u00een de \u00e0nni ter\u00e8stri.\n\u00c0nno stagion\u00e2le.\n'N \u00e0nno stagion\u00e2le o l'\u00e8 o t\u00e9npo ch'o pasa tra d\u00f4e suces\u00eeve ricor\u00e9nse de 'n ev\u00e9nto stagion\u00e2le c\u00f3mme, prez\u00e9npio, l'ezonda\u00e7i\u00f3n de 'n sci\u00f9mme, a migra\u00e7i\u00f3n de 'na sp\u00eace d'\u00f6x\u00e9llo, a fiorit\u00fba de 'na sp\u00eace de ci\u00e0nta, o pr\u00ecmmo z\u00eao o a pr\u00ecmma part\u00eea in progr\u00e0mma de 'n \u00e7\u00e8rto sp\u00f2rt. A \u00f2gni m\u00f2ddo, t\u00f9tti 'sti ev\u00e9nti chi p\u00eauan av\u00e9i de \u00e0npie varia\u00e7io\u00een de ci\u00f9 de un m\u00e9ize da 'n \u00e0nno a qu\u00e9llo d\u00f2ppo.\nSc\u00ecnboli.\nO sc\u00ecnbolo com\u00f9n pe l'\u00e0nno c\u00f3mme unit\u00e6 de t\u00e9npo o l'\u00e8 \"a\", pigi\u00f2u da-a par\u00f2lla lat\u00ecnn-a \"annus\". Da l'ingl\u00e9ize s\u00f2n comu\u00een \u00e0nche e abrevia\u00e7io\u00een \"y\" \u00f2 \"yr\", ci\u00f9 de sp\u00e9sso comunem\u00e9nte d\u00eauvi\u00e6 inta letiat\u00fba no scent\u00ecfica in geolog\u00eea e in paleontolog\u00eea, d\u00f3nde abrevia\u00e7io\u00een c\u00f3mme e kyr, myr, byr e \u00e2tre sc\u00ecmili s\u00f2n d\u00eauvi\u00e6 pe indic\u00e2 di interv\u00e0lli de t\u00e9npo l\u00f3nxi da-o prez\u00e9nte.\nSc\u00ecnbolo.\nNIST SP811 o sup\u00f2rta o sc\u00ecnbolo \"a\" c\u00f3mme unit\u00e6 de t\u00e9npo pe 'n \u00e0nno. In ingl\u00e9ize s\u00f2n d\u00eauvi\u00e6 e abrevia\u00e7io\u00een \"y\" e \"yr\" asc\u00ec.\nL\"'Unified Code for Units of Measure\" o dizanbigoa e v\u00e0rrie scinbolog\u00eee de ISO 1000, ISO 2955 e ANSI X3.50, d\u00eauvi\u00e0ndo:\nD\u00f3nde:\nL'Uni\u00f3n interna\u00e7ion\u00e2le de ch\u00ecmica p\u00fba e aplic\u00e2 (IUPAC) e l'Uni\u00f3n interna\u00e7ion\u00e2le de sc\u00e9nse geolog\u00ecche \u00e0n racomand\u00f2u conzontam\u00e9nte de defin\u00ee \"annus\", co-o sc\u00ecnbolo \"a\", c\u00f3mme a longh\u00e9ssa de l'\u00e0nno tropic\u00e2le inte l'\u00e0nno 2000.\nQu\u00e9sta defini\u00e7i\u00f3n a l'\u00e8 desp\u00e6gia da qu\u00e9lla preced\u00e9nte de 365,25 gi\u00f3rni de ci\u00f9 \u00f2 m\u00eano 20 p\u00e0rte pe mili\u00f3n. O pap\u00ea s\u00f3rvia minson\u00f2u o l'aferma che defini\u00e7io\u00een c\u00f3mme l'\u00e0nno giuli\u00e0n \"portan 'n'obsolesc\u00e9nsa dr\u00e9nto de l\u00f4 preprogram\u00e2 apr\u00eauvo a-a vari\u00e0nsa do movim\u00e9nto orbit\u00e2le da T\u00e6ra\", scib\u00e9n che a-a f\u00ecn o s\u00e9gge prop\u00f2sto de d\u00eauvi\u00e2 a longh\u00e9ssa de l'\u00e0nno tr\u00f2pico a part\u00ee da-o 2000 d.C. (specific\u00e2 a-o milliseg\u00f3ndo), ch'a l'\u00e8 af\u00e8tta da-o m\u00e6ximo probl\u00eama, d\u00e6to che l'\u00e0nno tr\u00f2pico o c\u00e0ngia co-o t\u00e9npo de ci\u00f9 d'un men\u00fbto.\nQu\u00e9sta nota\u00e7i\u00f3n a s'\u00e8 rivel\u00e2 controv\u00e8rsa d\u00e6to ch'a l'\u00e8 in confl\u00ectto co-ina ci\u00f9 v\u00eagia conven\u00e7i\u00f3n tra-i geoscensi\u00e6, \u00f2 s\u00e6 qu\u00e9lla de d\u00eauvi\u00e2 \"a\" pe indic\u00e2 'n \u00e7\u00e8rto n\u00f9mero de \u00e0nni fa e \"y\" \u00f2 \"yr\" pe 'n per\u00eeodo de 'n \u00e0nno.\nPref\u00ecsci di m\u00f9ltipli SI.\nI espon\u00e9nti e e nota\u00e7io\u00een esponen\u00e7i\u00e2li s\u00f2n tipicam\u00e9nte d\u00eauvi\u00e6 pe calcol\u00e2 e vizoaliz\u00e2 i c\u00f3nti, \u00f3ltre che pe risparmi\u00e2 sp\u00e0\u00e7io, c\u00f3mme inte tab\u00e9lle di d\u00e6ti.\nAbrevia\u00e7io\u00een \"yr\" e \"ya\".\nIn astronom\u00eea, geolog\u00eea e paleontolog\u00eea, l'abrevia\u00e7i\u00f3n \"yr\" pe \u00e0nni (da l'ingl\u00e9ize \"years\") e \"ya\" pe \"\u00e0nni fa\" (da l'ingl\u00e9ize \"years ago\") a l'\u00e8 de v\u00f3tte d\u00eauvi\u00e2, conbin\u00e2 co-i pref\u00ecsci pe-e migi\u00e6e, i milio\u00een e i mili\u00e0rdi. Qu\u00e9ste no s\u00f2n de unit\u00e6 contenpl\u00e6 into SI, d\u00e6to che v\u00eagnan da l'abrevia\u00e7i\u00f3n ingl\u00e9ize pe \u00e0nno, \"year\", \"y\", ma, and\u00e0ndo apr\u00eauvo a de d\u00f9bie racomanda\u00e7io\u00een interna\u00e7ion\u00e2li, d\u00eauvi\u00e0ndo e ini\u00e7i\u00e2li di n\u00f3mmi ingl\u00e9izi se p\u00eauan cre\u00e2 t\u00f9tti i m\u00f9ltipli asc\u00ec (\u00f2 s\u00e6 t, m e b), ma \u00e0nche co-i pref\u00ecsci metr\u00ecchi (k, M e G) \u00f2 de varia\u00e7io\u00een de 'sti chi (k, m, g). In archiolog\u00eea, d\u00e6to che i interv\u00e0lli interes\u00e6 s\u00f2n ci\u00f9 br\u00eavi, de d\u00e6te espr\u00e8sse in m\u00f2ddo norm\u00e2le, prez\u00e9npio \"22.000 \u00e0nni fa\", p\u00eauan \u00ease d\u00eauvi\u00e6 c\u00f3mme 'n equival\u00e9nte ci\u00f9 acesc\u00ecbile de 'na d\u00e6ta \"Before Present\" (\"BP\").\nQu\u00e9ste abrevia\u00e7io\u00een includdan:\nL'\u00fbzo de \"mya\" e \"bya\" o l'\u00e8 deprec\u00f2u inta geof\u00ecxica mod\u00e8rna e a-o s\u00f2 p\u00f3sto o l'\u00e8 consegi\u00f2u qu\u00e9llo de \"Ma\" e \"Ga\" pe-e d\u00e6te \"Before Present\", ma \"m.y.\" pi-\u00e2 du\u00e2ta de \u00e9poche. Qu\u00e9sta distin\u00e7i\u00f3n \"ad hoc\" tra-o t\u00e9npo \"asol\u00fbto\" e i s\u00f2 interv\u00e0lli a l'\u00e8 as\u00e6 controv\u00e8rsa tra-i m\u00e9nbri da \"Geological Society of America\".\nDa not\u00e2 c\u00f3mme, in sc\u00ee gr\u00e0fichi, d\u00eauvi\u00e0ndo e unit\u00e6 \"ya\" in sce l'\u00e0sce \u00f2riz\u00f3ntale o t\u00e9npo o se sposta da dr\u00eeta v\u00e8rso scin\u00ecstra, f\u00e6to ch'o p\u00eau p\u00e0i controinto\u00eet\u00eevo. Se e unit\u00e6 \"ya\" se tr\u00eauvan in sce l'\u00e0sce vertic\u00e2le o t\u00e9npo o se mescia da l'\u00e2to v\u00e8rso o b\u00e0sso, seg\u00f3ndo 'n sch\u00eama ci\u00f9 s\u00e9nplice da cap\u00ee risp\u00e8tto a-a nota\u00e7i\u00f3n conven\u00e7ion\u00e2le."}
{"id": "28914", "revid": "12052", "url": "https://lij.wikipedia.org/wiki?curid=28914", "title": "Anno", "text": ""}
{"id": "28918", "revid": "12052", "url": "https://lij.wikipedia.org/wiki?curid=28918", "title": "Campu p\u00e9 l'aviasi\u00f9n di aparecchi de Villan\u00f6va", "text": "U Campu p\u00e9 l'aviasi\u00f9n di aparecchi de Villan\u00f6va, (asc\u00ec \"Ae(r)iup\u00f2rtu de Villan\u00f6va d'Arbenga\", in zenese scr\u00ectu \"Ariop\u00f2rto de Villan\u00eauva\", cunusci\u00fcu asc\u00ec cu-u numme inglese de \"Riviera Airport\", c'u v\u00f6 d\u00ec \"Ae(r)iuportu da Riv\u00eaa\", in tempu asc\u00ec \"Ae(r)iup\u00f2rtu Clemente Panero\", ricunusci\u00fcu cun u c\u00f2dice IATA: ALL e ICAO: LIMG) u l'\u00e8 in di tr\u00e9i campi p\u00e9 l'aviasi\u00f9n di aparecchi lig\u00fci, assemme a l'Ae(r)iup\u00f2rtu Cristoffa Cu(r)umbu de Zena e a quellu de Sarz\u00e2na-Luni.\nU se tr\u00f6va intu terit\u00f2iu cum\u00fcn\u00e0le de Villan\u00f6va d'Arbenga, a 8 chilommetri versu nord punente daa sit\u00e0i de Arbenga, inta pruvinsa de Savuna.\nAtivit\u00e0i.\nA strut\u00fca a l'\u00e8 dedic\u00e2 sulamente a l'aviasi\u00f9n gener\u00e0le e u nu l'\u00e8 serv\u00ecu dai gr\u00f2ssi aparecchi de linea, viste e dimensci\u00f9i pic\u00ecne. Da chi sun facilit\u00e0i i culegamenti versu l'Aeiup\u00f2rtu de Zena e asc\u00ec versu u p\u00f2rtu di elicotteri de Munegu e quellu fransese de Nissa, grassie aa culaburasi\u00f9n cun Heli Air Monaco. Fassili da razunze asc\u00ec e sit\u00e0i de Savuna, Sanremmu e Impeia, grassie ai ac\u00f2rdi cun u trasportu luc\u00e0le. \nAnc\u00f6i u l'\u00e8 prinsipalmente duve\u00e0u asc\u00ec daa Piaggio Aerospace, che chi cul\u00e0uda i s\u00f2 aparecchi, vista a vixin\u00e0nsa cu'a n\u00f6va sede duverta fra u 2014 e u 2015. \nU traffegu internasiun\u00e0le u l'\u00e8 fasilit\u00e0u grassie a prezensa da dug\u00e0na itali\u00e0na. A pista a l'\u00e8 lunga 1500 metri e a c\u00e0rega in mascimu de 60 tunel\u00e0e au dec\u00f2llu.\nU nucleu 15 di elicoteristi.\nL'aeiup\u00f2rtu u l'\u00e8 asc\u00ec a b\u00e0ze p\u00e9 a regi\u00f9n Lig\u00fcia du Sturmu de l'Arma di Carabin\u00e9i, nasci\u00fcu chi intu 1998, asc\u00ec se z\u00e0 au 1965 u C\u00f2rpu u l'\u00e9a z\u00e0 presente cun na sede de sup\u00f2rtu p\u00e9 u terit\u00f2iu ingaunu, dau 2016, cun a supresci\u00f9n du C\u00f2rpu Furest\u00e0 du Stattu u vegne asc\u00ec inglub\u00e0u chi u cumpartu aereu de l'istitusi\u00f9n, c'u se zunze asc\u00ec ae z\u00e0 presenti \u00fcnit\u00e0i cin\u00f2file.\nU nucleu u cuntr\u00f2lla l'intrega z\u00f2na supurt\u00e0ndu asc\u00ec i interventi de quellu de Turin e de quellu de P\u00ecsa, distanti rispetivamente mezz'\u00f9a e in \u00f9a de vu(r)u. U Clemene Panero u l'\u00e8 st\u00e0u sern\u00fcu specialmente p\u00e9 a s\u00f2 luntanansa dai traffici de linea, c\u00f4sa c'a permette asc\u00ec ina meiu curdinasi\u00f9n e autunum\u00eca au decollu.\nSt\u00f2ia.\nE primme idee de custru\u00ec in aeiup\u00f2rtu inta z\u00f2na arbenganese sun da rintraci\u00e0 intu 1912, quande u vegne avertu a Villan\u00f6va u pr\u00ecmmu campu vu(r)u, inta zona dunde anc\u00f6i se tr\u00f6va a muderna strut\u00fca. A primma p\u00ecsta a l'\u00e9a lunga t\u00f2stu 900 metri, u(r)ient\u00e0 versu sud-est/nord-ovest.\nL'azienda Rinaldo Piaggio intu 1929 a cumensa cusc\u00ec a duve\u00e0la cumme sup\u00f2rtu p\u00e9 u cul\u00e0udu di s\u00f2 aparecchi, fra sti chi u Piaggio P.9, u pr\u00ecmmu a esse cumercializ\u00e0u e prud\u00f2ttu da l'azienda.\nInte l'\u00e0nnu 1937 vegne inaug\u00fc(r)\u00e0 a pista de macadam, ina de pr\u00ecmme cusc\u00ec f\u00e0e in Italia, cun ina mez\u00fca de 1016x60 metri. Da stu mumentu chi l'aeiup\u00f2rtu u sai\u00e0 asc\u00ec a sede da Squaddra de ricugnisi\u00f9n 119 de l'Aeiun\u00e0utica Re\u00e0le. Inti dui \u00e0nni sucesc\u00ecvi vegnan custru\u00eci i barac\u00f9i p\u00e9 a manutensi\u00f9n di aparecchi, i cusc\u00ec d\u00ecti \"hangar\", 'na caserma a dui ci\u00e0i cun u magaz\u00ecn, i palassi di ufisi\u00e0li e u c\u00ecrculu di aviat\u00f9i.\nCu'a Segunda Gu\u00e8ra Mundi\u00e0 l'aeiup\u00f2rtu u vegne r\u00e9zu nu ci\u00fc praticabile, perch\u00e9 ruvin\u00e0u dai tedeschi in riti(r)\u00e0. I trav\u00e0i de ricustrusi\u00f9n cumensan dunca sulu cun u 1946: a pista a vegne turna alung\u00e0 a 1140 m e furn\u00eca da ina pista de rulaggiu che a culegava a test\u00e0 num\u00e9u 10 cuu ciass\u00e0 de s\u00f2sta di elicotteri e di aparecchi.\nE primme ativit\u00e0i cumerciale de l'aeiuportu e turnan a cumens\u00e0 dau 15 arv\u00ec 1947 cun in primmu vuu c'u vegn\u00ecva da Rumma Ciampin. A tut\u00e0le trasfurmasi\u00f9n de l'aeiuportu da milit\u00e0re a siv\u00ecle a l'\u00e9a gest\u00eca dau 1948 au Cuns\u00f2rsiu de Sci\u00f9e, nasci\u00fca l'\u00e0nnu pr\u00ecmma p\u00e9 favu\u00ec u svil\u00fcppu du traficu t\u00fcristicu e cumerci\u00e0le, p\u00e9 espurt\u00e0 versu i merc\u00e0i du restu d'Italia i prud\u00f2tti da ci\u00e0na e du restu da Riv\u00eaa. Vegne asc\u00ec repi\u00e0 l'ativit\u00e0i de l'Aereoclub de Savuna e da Riv\u00eaa Lig\u00fce, u t\u00fcttu in culaburasi\u00f9n cu'e fabriche da Pi\u00e0ggio.\nCu'u 1959 se pr\u00f6va a d\u00e0 ina n\u00f6va spunci\u00e0 turistica, tentandu de riv\u00e0 a 30 000 viagiat\u00f9i p\u00e9 \u00e0nnu, culegandu Arbenga cun Rumma, Mil\u00e0n, A\u00f2sta e Tur\u00ecn.\nInti \u00e0nni chi vegnan, sciben l'alungamentu da p\u00ecsta cumensa in l\u00e9ntu decl\u00ecnu du campu p\u00e9 l'aviasi\u00f9n, asc\u00ec p\u00e9 a perdita da culaburasi\u00f9n da Piaggio, che a l'ax\u00e9va prefe\u00ecu cuntinu\u00e0 i cul\u00e0udi a Zena, inte l'aeiup\u00f2rtu Cristoffa Cu(r)umbu, vista asc\u00ec l'inadeguatessa da strut\u00fca p\u00e9 fa e pr\u00f6ve cun i aparecchi ci\u00fc gr\u00e0ndi.\nSe pr\u00f6va dunca a rivitaliz\u00e0 sensa sucessu l'impiantu intu 1997, quande vegnan averti i culegamenti inta stagi\u00f9n estiva versu Corsega, Sardegna e Rumma, nu sulu cun Ciamp\u00ecn, ma asc\u00ec cun Fiumic\u00ecn, grassie a Alitalia e AirOne, p\u00f2i ser\u00e0i dopu p\u00f2cu vistu u sc\u00e0rsu interesse.\nIntu 2014 l'inpreza Piaggo Aerospace a se trasfe\u00ecsce turna da Zena a Villan\u00f6va, druv\u00ecndu in n\u00f6vu p\u00f2lu lugisticu c'u sustitu\u00ecsce a veia s\u00e9de de Fin\u00e2, l'aiup\u00f2rtu u cuntinua cusc\u00ec a \u00e9sse dedic\u00e0u a l'aviasi\u00f9n gener\u00e0le. Dau 2015 l'azienda Ava S.p.A, partecip\u00e0 d\u00e0e istitusi\u00f9i luc\u00e0li e da \u00e0tri asiun\u00ecsti a divegne privatiz\u00e2, cun Aeropolis, c'a r\u00ecva fin au 98% de asi\u00f9i, da quande u l'\u00e8 in man aa suciet\u00e0i munegasca de Clemens Toussaint dunca u p\u00eca u numme de \"Riviera Airport\".\nCun a n\u00f6va prupiet\u00e0i, che u gestisce privatamente e in cumud\u00e0u d'\u00fczu, a vegne rimuderniz\u00e0 a strut\u00fca de l'aeiup\u00f2rtu, cun i servissi de l'aviasi\u00f9n gener\u00e0le e asc\u00ec i servissi esclux\u00ecvi cun i aparecchi priv\u00e0i e nu sulu. Dau 2019 u l'\u00e8 st\u00e0u r\u00e9zu ufisi\u00e0le u n\u00f6vu numme de l'aeiup\u00f2rtu ai 2 de m\u00e0zzu da l'ENAC, che u ricunusce cun a denuminasi\u00f9n \"Riviera Airport - Clemente Panero\".\nStrut\u00fca.\nL'aeiup\u00f2rtu u l'\u00e8 dedic\u00e0u a Clemente Panero, surd\u00e0ttu pilotta ca\u00fcttu d\u00fcante a Pr\u00ecmma Gu\u00e8ra Mundi\u00e0, c'u l'ha risev\u00fcu a med\u00e0ia d'argentu au val\u00f9 milit\u00e0. A strut\u00fca a g'ha ina p\u00ecsta in cunglumer\u00e0u de asfaltu, lunga 1432m (cun asc\u00ec a \"clearway\" de 60m e ina RESA de 90&amp;m) e larga 45m, l\u00fcmin\u00e0 asc\u00ec p\u00e9 a segnalasi\u00f9n de n\u00f6tte.\nL'uientam\u00e9ntu da pista a l'\u00e8\u00e8 RWY 09-27, a 'n'artessa in sciu m\u00e2 de 45m e l'ascistensa au vu(r)u l'\u00e8 furn\u00eca da ENAV inta frequensa 123.850MHz.\nI ciass\u00e2 de sosta pe i aparecchi i sun dui, u primmu in macadam, cun 'n'estenscu\u00f9n de 12000 m\u00b2 e ina in erba de 10000 m\u00b2. A gesti\u00f9n de l'aeiup\u00f2rru a l'\u00e8 a c\u00fca de A.V.A. S.p.A. (Aiup\u00f2rtu de Villan\u00f6va d'Arbenga/Riviera Airport), cuntrul\u00e0 dau gr\u00f9ppu Aeropolis, che a garantisce a regul\u00e0 attivit\u00e0i t\u00fctti i d\u00ec, asc\u00ec d\u00fcante e festivit\u00e0i, inti urari 8:00/20:00 inta st\u00e0i e dae 08:30 ae 18:30 in invernu."}
{"id": "28919", "revid": "12552", "url": "https://lij.wikipedia.org/wiki?curid=28919", "title": "Ariop\u00f2rto de Vilan\u00eauva d\u2019Arb\u00e9nga", "text": ""}
{"id": "28925", "revid": "12052", "url": "https://lij.wikipedia.org/wiki?curid=28925", "title": "Scignor\u00eea de Sc\u00eeo", "text": "A Scignor\u00eea de Sc\u00eeo (in gr\u00eago \"\u0397\u03b3\u03b5\u03bc\u03bf\u03bd\u03af\u03b1 \u03c4\u03b7\u03c2 \u03a7\u03af\u03bf\u03c5\") a l'\u00e9 st\u00e6ta 'n St\u00e2to feod\u00e2le out\u00f2nomo da-a c\u00f9rta exist\u00e9nsa, cre\u00f2u e control\u00f2u da-a fam\u00ecggia z\u00e9neize di Zac\u00e0ia. O capol\u00eaugo da scignor\u00eea o l'\u00eaa l'\u00eezoa gr\u00eaga de Sc\u00eeo, co-o s\u00f2 contr\u00f2llo ch'o s'estend\u00e9iva a numer\u00f4ze \u00eezoe l\u00f3ngo e c\u00f3ste de l'\u00c0zia Min\u00f4. Scib\u00e9n ch'o l'\u00eaa, in teor\u00eea, 'n terit\u00f6io vas\u00e0llo de l'Inp\u00earo bizant\u00ecn, in pr\u00e0tica a fam\u00ecggia Zac\u00e0ia a l'av\u00e9iva cre\u00f2u 'n dom\u00ecnio indipend\u00e9nte, du\u00f2u da-a s\u00f2 conqu\u00ecsta, avegn\u00fba inte l'\u00e0nno 1304, sc\u00ecnn-a-a n\u00eauva \u00f2cupa\u00e7i\u00f3n bizant\u00ecnn-a, avegn\u00fba into 1329 con l'ar\u00e9nbo da popola\u00e7i\u00f3n do p\u00f2sto d'etn\u00eea gr\u00eaga.\nSt\u00f6ia.\nA Scignor\u00eea a l'\u00e9 st\u00e6ta fond\u00e2 into 1304, qu\u00e0nde Ben\u00e9ito I Zac\u00e0ia, n\u00f2bile \u00e7it\u00e9n da Rep\u00f9brica de Z\u00eana, o l'\u00e0 pigi\u00f2u o contr\u00f2llo de l'\u00eezoa bizant\u00ecnn-a de Sc\u00eeo (\u00f2 \"Chios\"). O Ben\u00e9ito, ch'o l'\u00eaa za o scign\u00f4ro de d\u00f4e F\u00eaugge e de \u00e2tre \u00eezoe l\u00f3ngo a c\u00f3sta de l'\u00c0zia Min\u00f4, depo\u00ee a-a c\u00f3rte bizant\u00ecnn-a o l'\u00e0 giustific\u00f2u o s\u00f2 \u00e0tto c\u00f3mme neces\u00e2io pe evit\u00e2 a ch\u00e9ita de \u00eezoe inte mo\u00e9n di pir\u00e2ti t\u00f9rchi. L'inperat\u00f4 bizant\u00ecn Andron\u00ecco II Paleologo, ch'o no l'av\u00e9iva a poscibilit\u00e6 d'intervegn\u00ee militarm\u00e9nte, o l'\u00e0 a-a f\u00ecn acet\u00f2u o \"fait accompli\" e conc\u00e8sso a-o Zac\u00e0ia o contr\u00f2llo de l'\u00eezoa c\u00f3mme 'n f\u00e9odo pe 'na du\u00e2ta ini\u00e7i\u00e2le de d\u00eax'\u00e0nni ma ch'a sai\u00e2 progrescivam\u00e9nte est\u00e9iza \u00f2gni \u00e7\u00ecnque \u00e0nni.\nO Ben\u00e9ito o l'\u00e9 m\u00f2rto inte l'\u00e0nno 1307, co-o s\u00f2 p\u00f3sto ch'o l'\u00e9 st\u00e6to pigi\u00f2u da-o f\u00ecggio Paleologo Zac\u00e0ia. A-a s\u00f2 m\u00f2rte, into 1314 e s\u00e9nsa nisci\u00f9n er\u00eade, l'\u00eezoa a l'\u00e9 pas\u00e2 a-o Mart\u00ecn e a-o s\u00f2 fr\u00e6 Ben\u00e9ito II. Sc\u00eeo o l'\u00eaa 'n dom\u00ecnio de dimenscio\u00ecn pic\u00ecnn-e ma as\u00e6 r\u00eccco, ch'o d\u00e2va 'na r\u00e9ndia ano\u00e2le de 120.000 \"hyperpyra\" d'\u00f6o. Inti \u00e0nni sucesc\u00eevi o Mart\u00ecn Zac\u00e0ia o l'\u00e0 trasform\u00f2u Sc\u00eeo into cheu de 'n r\u00e9gno pic\u00ecn, incorpor\u00e0ndo inti s\u00f2 dom\u00ecnni v\u00e0rie \u00eezoe che se tr\u00eauvan l\u00f3ngo a c\u00f3sta de l'\u00c0zia Min\u00f4, c\u00f3mme S\u00e2mo e C\u00f3o asc\u00ec. Co-a s\u00f2 fl\u00f2tta e i s\u00f2 \u00f2mmi, o scign\u00f4ro de Sc\u00eeo o l'\u00e0 \u00f2tegn\u00fbo di gr\u00e9ndi suc\u00e8sci c\u00f3ntra i pir\u00e2ti t\u00f9rchi, go\u00e2gn\u00e0ndose e l\u00f6de di s\u00f2 contenpor\u00e0nni de t\u00f9tto o m\u00f3ndo lat\u00ecn, c\u00f3mme o P\u00e0ppa e F\u00e9ipo I d'Angi\u00f2, inperat\u00f4 titol\u00e2re de Costantin\u00f2poli, da-o qu\u00e6 o l'\u00e0 ri\u00e7ev\u00fbo into 1325 o t\u00ectolo de \"R\u00e8 e Desp\u00f3ta de l'\u00c0zia Min\u00f4\".\nA desp\u00e6to do lig\u00e0mme tra o Mart\u00ecn e l'inperat\u00f4 lat\u00ecn, e rela\u00e7io\u00ecn con l'inperat\u00f4 bizant\u00ecn Andron\u00ecco II s\u00f3n rest\u00e6 b\u00f3nn-e, co-a concesci\u00f3n de l'\u00eezoa ch'a l'\u00e9 st\u00e6ta renov\u00e2 into 1324. Per\u00f2, into m\u00e6ximo mom\u00e9nto, o scign\u00f4ro de Sc\u00eeo o l'\u00eaa divent\u00f2u s\u00e9npre ci\u00f9 outorit\u00e2io, ariv\u00e0ndo a spodest\u00e2 o s\u00f2 fr\u00e6 da-a c\u00e0rega de co-reg\u00e9nte do f\u00e9odo into 1325. Into 1328 o n\u00eauvo e en\u00e8rgico inperat\u00f4 bizant\u00ecn Andron\u00ecco III Paleologo, suced\u00fbo a-o s\u00f2 mesi\u00e2vo a-o tr\u00f6no de Costantin\u00f2poli, o l'\u00e0 per\u00f2 incontr\u00f2u un di n\u00f2bili de l'\u00eezoa, o L\u00econ Kalothetos, ch'o l'\u00e0 prop\u00f2sto a l'inperat\u00f4 e a-o s\u00f2 pr\u00ecmmo min\u00ecstro Z\u00e2ne Kantakouzenos d'\u00f2rganiz\u00e2 a conqu\u00ecsta de l'\u00eezoa. Andron\u00ecco III o l'\u00e0 f\u00eeto acet\u00f2u e, co-a sc\u00fbza da costru\u00e7i\u00f3n no aotoriz\u00e2 de 'na fort\u00e9ssa da p\u00e0rte do Mart\u00ecn, a sarp\u00e2va 'na gr\u00e0nde fl\u00f2tta a l'at\u00e0cco de Sc\u00eeo. O Zac\u00e0ia o s'\u00e9 d\u00f3nca baric\u00f2u into s\u00f2 cast\u00e9llo ma, d\u00f2ppo a defe\u00e7i\u00f3n da popola\u00e7i\u00f3n gr\u00eaga e a r\u00e9iza do fr\u00e6, o s'\u00e9 ar\u00e9izo. A-o Ben\u00e9ito II o l'\u00e9 st\u00e6to \u00f2f\u00e8rto o gov\u00e8rno de l'\u00eezoa in n\u00f3mme de l'inperat\u00f4 ma, d\u00e6ta a s\u00f2 dom\u00e0nda d'av\u00e9i m\u00e6xima outonom\u00eea e dir\u00ectti do s\u00f2 fr\u00e6, e s\u00f2 condi\u00e7io\u00ecn sai\u00e0n ritegn\u00fbe inacet\u00e0bili da l'Andron\u00ecco III e a-o p\u00f2sto de l'\u00f9rtimo Zac\u00e0ia o l'\u00e9 st\u00e6to nomin\u00f2u c\u00f3mme governat\u00f4 pr\u00f2pio o Kalothetos.\nSc\u00eeo a l'\u00e9 d\u00f3nca ritorn\u00e2 sott'a-o dir\u00e8tto contr\u00f2llo bizant\u00ecn sc\u00ecnn-a-o 1346, qu\u00e0nde a l'\u00e9 st\u00e6ta catur\u00e2 da l'amir\u00e0lio Scim\u00f3n Vign\u00f4zo, aprofit\u00e0ndo da go\u00e6ra civ\u00eele bizant\u00ecnn-a do 1341-1347. L'\u00eezoa a sai\u00e2 d\u00f3nca pe t\u00e0nto t\u00e9npo a s\u00eade da Ma\u00f3nn-a de Sc\u00eeo e de F\u00eaugge, control\u00e2 da-a pot\u00e9nte fam\u00ecggia z\u00e9neize di Giustini\u00e9n, ch'a resti\u00e2 chi pe ci\u00f9 de do\u00ee s\u00e9coli, sc\u00ecnn-a l'invax\u00f3n de l'Inp\u00earo \u00f2tom\u00e0n into 1566."}
{"id": "28930", "revid": "12052", "url": "https://lij.wikipedia.org/wiki?curid=28930", "title": "Scignor\u00eea de Ch\u00eeo", "text": ""}
{"id": "28931", "revid": "12052", "url": "https://lij.wikipedia.org/wiki?curid=28931", "title": "Castelan\u00eca de Rivern\u00e0u", "text": "A Castelania de Rivern\u00e0u (d\u00eeta asc\u00ec \"Castelania de Arnascu, S\u00e8nexi e Rivern\u00e0u\", in italian \"Castellania di Rivernaro\") a l'\u00e8 st\u00e0 ina castelania lig\u00fce nasci\u00fca a part\u00ec dau XIII seculu inta bassa val\u00e0 de l'Ar\u00f2scia, inte l'entrut\u00e8ra arbenganese. U terit\u00f2iu ucup\u00e0u da stachi u cumprende i udierni cum\u00fci de Arnascu e Cix\u00e0n (frasi\u00f9n de S\u00e8nexi). De prupiet\u00e0i da fam\u00eca di Marchesi Clavesana, a vegne sed\u00fca in sub-vassal\u00e0ggiu ai Cazulini de Arbenga, a part\u00ec da 17 de marsu 1236.\nSt\u00f2ia.\nU(r)igini.\nE primme testimunianse in sce a castelan\u00eca sun da rintraci\u00e0 au 18 marsu du 1202, quande a vegne stabil\u00eca ina cunvensci\u00f9n fra u cum\u00fcn de Zena e i raprezentanti de diferenti cum\u00fcnit\u00e0i da z\u00f2na ing\u00e0una de punente (che a cumprendeva e valli de l'Ar\u00f2scia, du Merula (And\u00f6a), ci\u00fc e z\u00f2ne de Ineia, Pria\u00e2ta, de R\u00e8ssu e de Naxin) custitu\u00eca a liv\u00e9llu de \"iura\", cumme in assuciasi\u00f9n fra i diferenti cast\u00e9lli: fra sti chi u gh'\u00e8 asc\u00ec quellu de \"rivernatis\", c'u p\u00eea u s\u00f2 numme da Rocca Liverna o Riverna, c\u00f2lla dunde u surg\u00e9va u cast\u00e9llu di Clavesana.\nInte stu ducumentu Zena a ga(r)ant\u00ecsce ae cumunit\u00e0i \nin sustegnu diplumaticu-milit\u00e0, inti cunfrunti di nemixi cum\u00fci. Grassie a stu chi e a 'n \u00e2tru ducumentu rizalente au 1199, in \u00e0ttu str\u00e9itu cun P\u00f2rtu Mauissiu drentu au qu\u00e0le vegnan mensciun\u00e0i i abitanti du burgu de \"Arnastrum\".\nDa stu trat\u00e0u u se capisce cumme a Castelania de Rivern\u00e0u a l'\u00e9a z\u00e0 da tempu 'na realt\u00e0i existente, urganiz\u00e0 e ricunusci\u00fca dae putense vix\u00ecne, armenu dau XII seculi. Se da stu ducumentu chi u nu l'\u00e8 puscibile riscuntr\u00e0 l'estensci\u00f9n efet\u00ecva da castelan\u00eca, da l\u00ec u se p\u00f6 pe\u00f2 cumprende cumme i burghi i l'\u00e9an urganiz\u00e0i aturnu au \"castrum Rivernate\" inturnu au Mille, quande l'intrega regi\u00f9n a faxeva parte da Marca Arduinica, istitu\u00eca da Berengario II re d'Italia.\nDoppu a Marca.\nDoppu a motte asc\u00ec de l'\u00fcrtima raprezentante di marchesi arduinici (Adelaide di Susa, m\u00f2rta intu 1091), u duminiu da castelan\u00eca u p\u00e0ssa sutta i dumini de Bonifacio del Vasto, de st\u00ecrpe Aleramica e da l\u00ec ai s\u00f2 discendenti, i Marchesi de Clavesana, che divegnan cusc\u00ec Scign\u00f9i de gran parte de l'entut\u00e8ra ingaunu.\nA cavallu di seculi XII e XIII, se dr\u00f6ve in periudu de scuntri fra i marchesi e u lib\u00e9u cum\u00fcn de Arbenga, t\u00fctt'i dui in f\u00e0ze de espansci\u00f9n, cun sti eventi chi ch'i v\u00e0n a c\u00e0zze asc\u00ec in sci terit\u00f2i du feudu de Arnascu, c'u subisce ina ridusi\u00f9n a livellu teritui\u00e0le de t\u00f2stu a met\u00e0i.\nInte l'\u00e0nnu 1236, i Clavesana i van cusc\u00ec a l\u00e9va dau cuntr\u00f2llu di paisi suttup\u00f2sti aa Castelan\u00eca i presedenti Scign\u00f9i, faxenti parti da fam\u00eca di Rubaldini, inte stu m\u00f2ddu chi vegne sed\u00fcu u duminiu a in'\u00e0tru gruppu aristucraticu arbenganese, quellu de Aicardo Cazulini, capustipite de ina lunga s\u00e9ie de nobili lucali, difatti i s\u00f2 discendenti i mantegi\u00e0n u cuntrollu inti seculi sucesc\u00ecvi, fin au periudu di inissi de l'et\u00e0i muderna.\nFin aa Rivulusi\u00f9n Fransese a Castelan\u00eca de Rivern\u00e0u a g'ha av\u00fcu ina st\u00f2ia du t\u00fcttu sc\u00ecmile a quella de \u00e0tri feudi picin prezenti intu Sacru Rum\u00e0n Imp\u00e9u, ma inte stu c\u00e0xu a l'\u00e8 particulare u cuntinuu sc\u00e0ngiu diplumaticu e intermediasi\u00f9n de diferenti st\u00e0tti vix\u00ecni, da primma cun i Arduinici, du Vastu e de Clavesana, e p\u00f2i asc\u00ec cun i marchesi de S\u00e9va, de Sal\u00fcssu e di Del Carretto.\nL'et\u00e0i mud\u00e8rna.\nInte l'\u00e0nnu 1537 a Castelan\u00eca a cunt\u00e0va t\u00f2stu 88 f\u00f6ghi, e dunca 88 fam\u00ece, p\u00e9 in tutale de persune aturnu ai 400 rexidenti. Intu Sinquesentu, p\u00e9 l'impuscibilit\u00e0i de duve\u00e0 i v\u00e9i cast\u00e9lli de Rivern\u00e0u e Casti\u00f9n, a fam\u00eca di Cazzulini a cumensa a custrusi\u00f9n du Cast\u00e9llu de Bezzu, carateriz\u00e0u da ina cunfurmasi\u00f9n a ca' rexidensi\u00e2 che anc\u00f9 anc\u00f6i a caraterizza l'edifissiu.\nInta primma met\u00e0i du Seisentu, i Cazulini e a pupulasi\u00f9n de Arnascu, Men\u00f4xiu e S\u00e8nexi se impegnan p\u00e9 custru\u00ec turna a g\u00eaxa da Sunta, inta stessa pusisiun da presedente, cun de durme ci\u00fc scimili au st\u00ecle ba(r)\u00f2ccu.\nSutta a t\u00fcttu u periudu de cuntr\u00f2llu da fam\u00eca Cazzulini u se \u00e0rve in periudu de stabilit\u00e0i p\u00e9 a castellan\u00eca du Rivern\u00e0u, c'u d\u00fca fin aa f\u00ecn du guvernu de sti chi in sce Arnascu, termin\u00e0u difatti intu 1753, difatti z\u00e0 da tempu l'\u00e9an cumens\u00e0e de tensci\u00f9i fra i scign\u00f9i du pa\u00ecse e i Marchesi du Carettu, padr\u00f9i du feudu de Barestin, che se van a zunze a quelle interne p\u00e9 a spartisi\u00f9n eredit\u00e0ia. Gh'\u00e8 cusc\u00ec ina cuntinua l\u00f2tta c'a d\u00fca p\u00e9 ben dux\u00e9ntu \u00e0nni e c'a porta in ruv\u00ecna a fam\u00eca fin a perde u feudu. Aa fin da Gu\u00e8ra de Sucesci\u00f9n Pulacca (1733-1738), u Trat\u00e0u de Vienna u stabilisce che a suvranit\u00e0i in sciu feudu a passa au Regnu de Sardegna, cu'u suvr\u00e0n Carlu Manuele III de Sav\u00f2ia, p\u00fce se u cuntrollu du feudu u resta aa fam\u00eca Du Carettu de Barest\u00ecn.\nQuarche annu d\u00f2ppu, cusc\u00ec, vegna infeud\u00e0i \u00e0tri espunenti da nubilt\u00e0i arbenganese, culig\u00e0i e trib\u00fct\u00e0i di Del Carretto de Barest\u00ecn: i C\u00f2sta, z\u00e0 scign\u00f9i da Cuntea de Cunscente, (c'a cumprendeva asc\u00ec Cix\u00e0n, Cunscente e u cum\u00fcn de Garlenda), chi i cunservan a pudest\u00e0i in sce a castellan\u00eca fin a l'ar\u00ecvu de l'esercitu fransese guid\u00e0u da Napule\u00f9n Bunaparte.\nDa Napule\u00f9n au cum\u00fcn d'anc\u00f6i.\nDoppu u 1794, \u00e0nnu de l' ucupasi\u00f9n da parte de l\u2019Arm\u00e2 Rivulusiun\u00e0ia Fransese, u terit\u00f4iu da Castelan\u00eca u vegne suttup\u00f2stu p\u00e9 trei anni a l'autu(r)it\u00e0i di cumis\u00e0i parig\u00ecn (fra sti chi Filippo Buonarroti) scicumme c'u l'\u00e9a cunscider\u00e0 cumme ina pursi\u00f9n de teren nemigu ale\u00e0u di Savoia, vistu che sti chi i nu apugi\u00e0van a Rivulusiun Fransese. \nFra u 1797 e u 1805, i pa\u00ecsi ch'i furm\u00e0van u feudu i vegnan ragrup\u00e0i inta n\u00f6va munisipalit\u00e0 de Arnascu e S\u00e8nexi, sutta au duminiu da Rep\u00fcbbrica Lig\u00fce, a Castelan\u00eca a vegne desf\u00e0, scicumme che u n\u00f6vu stattu u l'\u00e9a de stampu demucraticu.\nInquadrau inta Giurisdisi\u00f9n da S\u00e8nta, cun capit\u00e0le Arbenga fin au 1805, pe p\u00f2i pass\u00e0 sutta au Primmu Imp\u00e9u Fransese fin au 1804, intu sircund\u00e2iu de Portu Mau\u00ecssiu, culegau cun u dipartimentu de Munten\u00f6tte. A l\u2019epuca da s\u00f2 furmasi\u00f9n u cum\u00fcn u cunt\u00e0va t\u00f2stu 830 abitanti.\nCun a restaurasi\u00f9n du 1815 u passa turna sutta i pusedimenti du Regnu de Sardegna, cun a spartisi\u00f9n du terit\u00f2iu fra i dui n\u00f6vi cum\u00fci de S\u00e8nexi e Arnascu, sepa(r)\u00e0i in moddu cunsensu\u00e0le, andandu a fa fin\u00ec l'\u00fcnit\u00e0i du feudu, a part\u00ec dau 1929 v\u00e9gne sciurb\u00eca a municupalit\u00e0i de S\u00e8nexi inte quella de Cix\u00e0n."}
{"id": "28963", "revid": "12052", "url": "https://lij.wikipedia.org/wiki?curid=28963", "title": "Hannover", "text": "Hannover \u00f2 Annover (\"Hannover\" in tedescu) a l'\u00e8 'na \u00e7it\u00e6 da Germania.\nA l'\u00e8 a capit\u00e2 do \"Land\" da Bassa Sas\u00f2nia e a g'\u00e0 ci\u00fb \u00f2 meno 534.049 (31 Dex. 2020) abitanti."}
{"id": "29012", "revid": "12052", "url": "https://lij.wikipedia.org/wiki?curid=29012", "title": "Rep\u00f9brica parlament\u00e2re", "text": ""}
{"id": "29033", "revid": "12052", "url": "https://lij.wikipedia.org/wiki?curid=29033", "title": "Ma\u00f3nn-a de Sc\u00eeo e de Focea", "text": "A Ma\u00f3nn-a de Sc\u00eeo e de Focea a l'\u00eaa 'na ma\u00f3nn-a cre\u00e2 pe arech\u00e9ugge e t\u00e0scie dov\u00fbe a-a Rep\u00f9brica de Z\u00eana da l'\u00eezoa de Sc\u00eeo (\u00f2 \"Chios\") e da-o vix\u00ecn p\u00f2rto de Focea. Def\u00e6ti Z\u00eana a l'av\u00e9iva vend\u00fbo i s\u00f2 dir\u00ectti in sc\u00ea t\u00e0scie de l'\u00eezoa a qu\u00e9sta ma\u00f3nn-a, a qu\u00e6 a l'av\u00e9iva pigi\u00f2u a pr\u00e9stito di finan\u00e7iam\u00e9nti da-i s\u00f2 investito\u00ee pe acquist\u00e2 de gal\u00eae e riconquist\u00e2 Sc\u00eeo e Focea, e qu\u00e6 \u00eaan za st\u00e6te s\u00f3tt'a-o contr\u00f2llo zen\u00e9ize p\u00f6chi \u00e0nni pr\u00ecmma, co-a cosc\u00ec d\u00eeta Scignor\u00eea de Sc\u00eeo.\nSt\u00f6ia.\nE outorit\u00e6 zen\u00e9ixi de Sc\u00eeo e i s\u00f2 s\u00f9diti gr\u00eaghi, i qu\u00e6 form\u00e2van a ci\u00f9 p\u00e0rte da popola\u00e7i\u00f3n de l'\u00eezoa (ci\u00f9 \u00f2 m\u00eano l'80%), \u00eaan di s\u00f9diti da Rep\u00f9brica de Z\u00eana asc\u00ec, con v\u00e0rri s\u00f2cci da ma\u00f3nn-a che, a-o m\u00e0nco ini\u00e7ialm\u00e9nte, \u00eaan s\u00e9gge \u00e7itad\u00ecn zen\u00e9ixi che \u00f2rigin\u00e2i da \u00e7it\u00e6 de Z\u00eana. I m\u00e9nbri de qu\u00e9sta socj\u00eat\u00e6, pe ci\u00f9 de do\u00ee s\u00e9coli, avi\u00e0n dir\u00ectto a-i ric\u00e2vi che ariv\u00e2van da-e viv\u00e0gne natur\u00e2li e econ\u00f2miche de l'\u00eezoa, der\u00ea a-o pagam\u00e9nto de 'n trib\u00fbto ano\u00e2le a-a Rep\u00f9brica.\nD\u00f2ppo i pr\u00ecmmi do\u00ee \u00e0nni, i \u00f2rigin\u00e2i \"shareholders\" da ma\u00f3nn-a rescid\u00e9nti a Z\u00eana vendi\u00e0n e pr\u00f2ppie qu\u00f6te a di abit\u00e0nti de Sc\u00eeo e a-i pr\u00ecmmi emigr\u00e6 zen\u00e9ixi che into m\u00e9ntre \u00eaan ariv\u00e6 inte l'\u00eezoa. Qu\u00e9sti n\u00eauvi m\u00e9nbri formi\u00e0n a cosc\u00ec d\u00eeta \"Ma\u00f3nn-a N\u00eauva\", conosci\u00fba c\u00f3mme a Ma\u00f3nn-a di Giustini\u00e9n asc\u00ec, da-o n\u00f3mme da ci\u00f9 inport\u00e0nte fam\u00ecggia de l'\u00eezoa. D\u00e6to che a Rep\u00f9brica a no po\u00e9iva riscat\u00e2 l'\u00eezoa da-i Giustini\u00e9n, Sc\u00eeo a rest\u00eea s\u00f3tt'a-o s\u00f2 contr\u00f2llo sc\u00ecnn-a-a definit\u00eeva ch\u00e9ita inte mo\u00e9n di t\u00f9rchi. Co-o pas\u00e2 di \u00e0nni a ma\u00f3nn-a a dovi\u00e2 pag\u00e2 di trib\u00fbti, in \u00f2rdine cronol\u00f2gico, a Z\u00eana, a l'inperat\u00f4 bizant\u00ecn Z\u00e2ne V Paleologo (into 1363) e, a-a f\u00ecn, a-i t\u00f9rchi asc\u00ec.\nA Rep\u00f9brica a s'\u00eaa per\u00f2 inpegn\u00e2 a garant\u00ee i pr\u00f2ppi \u00e7itad\u00ecn da-e posc\u00ecbili p\u00e8rdie e d\u00f3nca, inpegn\u00e0ndo 'na p\u00e0rte di s\u00f2 go\u00e2gni ano\u00e2li pag\u00e0ndo e anti\u00e7ipa\u00e7io\u00ecn di investito\u00ee, a sai\u00e2 \u00f2rganiz\u00e2 'na spedi\u00e7i\u00f3n pe l'\u00f2cupa\u00e7i\u00f3n dir\u00e8tta de l'\u00eezoa. \u00d2gni sotoscrit\u00f4 de l'inpr\u00e9iza o contribo\u00eeva con 400 l\u00eee zen\u00e9ixi e, con 'ste pal\u00e0nche chi, s\u00f3n st\u00e6te arm\u00e6 vintin\u00eauve gal\u00eae, 26 da-i investito\u00ee com\u00f9n e 3 da-i n\u00f2bili. C\u00f3mme se concludd\u00e9iva co-in suc\u00e8sso l'inpr\u00e9iza de Sc\u00eeo, i armato\u00ee de gal\u00eae torn\u00e2van d\u00f3nca a Z\u00eana, domand\u00e0ndo o pagam\u00e9nto de 250.000 fr\u00e0nchi pe copr\u00ee e sp\u00e9ize da canp\u00e0gna. D\u00f2ppo 'na l\u00f3nga f\u00e2ze de tratat\u00eeve, a-i 26 de frev\u00e2 do 1347 se arivi\u00e2 a 'n ac\u00f2rdio tra o Com\u00f9n e o gr\u00f9ppo di s\u00f2 credito\u00ee, \u00f6 s\u00e6 a ma\u00f3nn-a, raprezent\u00e6 da l'amir\u00e0lio zen\u00e9ize Scim\u00f3n Vign\u00f4zo. O d\u00e9bito dov\u00fbo a-i armato\u00ee o l'\u00e9 st\u00e6to d\u00f3nca rinbors\u00f2u con de a\u00e7io\u00ecn d\u00eete \"l\u00eaughi\", pe 'n tot\u00e2le de 203.000 l\u00eee zen\u00e9ixi.\nScib\u00e9n che qu\u00e9sta s\u00f3mma a l'\u00eaa inferi\u00f4 de qu\u00e0nte domand\u00f2u da-i armato\u00ee, se ariv\u00e2va a \u00f2gni m\u00f2ddo a 'n ac\u00f2rdio d\u00e6to che qu\u00e9sti, \u00f3ltre che i go\u00e2gni deriv\u00e0nti da-i \"l\u00eaughi\", \u00f2tegn\u00ecvan a propi\u00eat\u00e6 e l'aministra\u00e7i\u00f3n de Sc\u00eeo e de Focea asc\u00ec. O benest\u00e2 ci\u00f9 \u00f2 m\u00eano fors\u00f2u di armato\u00ee o supl\u00eeva d\u00f3nca a-e manc\u00e0nse do St\u00e2to, o qu\u00e6 o l'\u00eaa cosc\u00ec costr\u00e9ito a c\u00eade p\u00e0rte de s\u00f2 intr\u00e6 p\u00f9bliche pe frontez\u00e2 e pr\u00f2pie \u00f2bliga\u00e7io\u00ecn.\nA fam\u00ecggia di Giustini\u00e9n, pe m\u00e9zzo do contr\u00f2llo da Ma\u00f3nn-a, a govern\u00e2va Sc\u00eeo nomin\u00e0ndo 'n comis\u00e2io e comand\u00e0ndo e 52 \"Genuates\" (fam\u00ecgge proveni\u00e9nti da Z\u00eana) che stav\u00e2n inte l'\u00eezoa; inte 'sti \u00e0nni chi, conpr\u00e9ixi tra o 1346 e o 1566, o gh'\u00e9 st\u00e6to 'n gr\u00e0nde svil\u00f9ppo do com\u00e8rcio e l'\u00eezoa a l'arivi\u00e2 a 'na gr\u00e0nde prosperit\u00e6.\nA Ma\u00f3nn-a de Sc\u00eeo a fin\u00eea e s\u00f2 ativit\u00e6 inte l'\u00e0nno 1566, \u00f6 s\u00e6 qu\u00e0nde i t\u00f9rchi, comand\u00e6 da l'amir\u00e0lio Piyale Pasha, \u00f2cupai\u00e0n l'\u00eezoa, ch'a sai\u00e2 diretam\u00e9nte an\u00e9ssa a l'Inp\u00earo \u00f2tom\u00e0n. O sult\u00e0n o l'av\u00e9iva \u00f2rganiz\u00f2u qu\u00e9sta a\u00e7i\u00f3n pe m\u00e9tte f\u00ecn a-o gov\u00e8rno di Giustini\u00e9n, d\u00e6to che l'\u00eezoa a l'\u00eaa de sp\u00e9sso d\u00eauvi\u00e2 c\u00f3mme 'n rif\u00f9ggio pe-i scci\u00e2vi in f\u00fbga da l'inp\u00earo e pe-i cors\u00e6 cresti\u00e9n che minaci\u00e2van i com\u00e8rci de l'inp\u00earo t\u00f9rco."}
{"id": "29035", "revid": "12052", "url": "https://lij.wikipedia.org/wiki?curid=29035", "title": "Alb\u00e8rgo di N\u00f2bili", "text": "Alb\u00e8rgo o l'\u00e9 o n\u00f3mme che into Medio\u00eavo o l'\u00eaa d\u00eauvi\u00f2u pe indic\u00e2 di cons\u00f2r\u00e7\u00e7i de fam\u00ecgge n\u00f2bili, lig\u00e6 da di v\u00ecncoli de s\u00e0ngoe \u00f2 de t\u00eepo econ\u00f2mico, tipicam\u00e9nte dif\u00fbxi in Lig\u00f9ria e Piem\u00f3nte ma in m\u00f2ddo particol\u00e2 a Z\u00eana, d\u00f3nde \u00eaan 'n'inport\u00e0nte institu\u00e7i\u00f3n pol\u00ectica asc\u00ec.\nSt\u00f6ia.\nTra i pr\u00ecmmi Alb\u00e8rghi a \u00ease cre\u00e6, \u00f3ltre a-o particol\u00e2 c\u00e2xo de Z\u00eana, ghe n'\u00e9 de qu\u00e9lli da fam\u00ecggia di B\u00e0lbi, a Chieri, che rem\u00f3ntan a-o Dux\u00e9nto. \u00c2tre \u00e7it\u00e6 piemont\u00e9ixi d\u00f3nde se s\u00f3n svilup\u00e6 qu\u00e9ste asocia\u00e7io\u00ecn s\u00f3n \u00c0sti, Saviggi\u00e0n, Tor\u00ecn (co-in pr\u00ecmmo Alb\u00e8rgo minson\u00f2u inte 'n \u00e0tto do 1328) e Moncalieri, d\u00f3nde s\u00f3n \u00e7it\u00e6 inti stat\u00fbti comun\u00e2li do 1378. A \u00f2gni m\u00f2ddo qu\u00e9sta institu\u00e7i\u00f3n a l'\u00e9 st\u00e6ta 'n fen\u00f2meno tipicam\u00e9nte zen\u00e9ize, d\u00f3nde a s'\u00e9 svilup\u00e2 c\u00f3mme 'n'evolu\u00e7i\u00f3n de ci\u00f9 ant\u00eeghe \u00e9utto \"Compagnae\", asocia\u00e7io\u00ecn inte qu\u00e6 a l'\u00eaa spart\u00eea a \u00e7it\u00e6 e a popola\u00e7i\u00f3n zen\u00e9ize sc\u00ecn da-o 1135, e qu\u00e6 av\u00e9ivan cre\u00f2u a Z\u00eana o pr\u00ecmmo L\u00ecbero Com\u00f9n da pen\u00eezoa. Comensi\u00e0n d\u00f3nca a \u00ease cre\u00e6 e pr\u00ecmme consorter\u00eee, form\u00e6 s\u00e9gge da fam\u00ecgge da-a nobilt\u00e6 ci\u00f9 \u00f2 m\u00eano elev\u00e2 che da qu\u00e9lle de \u00f2rigine popol\u00e2re, asoci\u00e6 a-e pr\u00ecmme. O l'\u00eaa com\u00f9n o f\u00e6to che, pe uz\u00e0nsa \u00f2 pe ac\u00f2rdio, e fam\u00ecgge asoci\u00e6 adot\u00e2van o cogn\u00f3mme de l'Alb\u00e8rgo, \u00f6 s\u00e6 qu\u00e9llo da ci\u00f9 pot\u00e9nte tra i m\u00e9nbri do cons\u00f2r\u00e7io, o qu\u00e6 o l'\u00eaa cosc\u00ec minson\u00f2u pr\u00ecmma do pr\u00f2pio. A no l'\u00e9 do t\u00f9tto ci\u00e6a l'\u00f2rigine de 'sta pr\u00e0tica chi, f\u00f2scia repigi\u00e2 da-i \u00f3rdini religi\u00f4xi in T\u00e6ra S\u00e0nta che d\u00e2van o n\u00f3mme de \"Alb\u00e8rgo\" a-i conv\u00e9nti e a-i pal\u00e0ssi d\u00f3nde \u00eaan \u00f2spit\u00e6 i cavali\u00eari, div\u00eexi seg\u00f3ndo a pr\u00f2pia l\u00e9ngoa mo\u00e6.\nTra i ez\u00e9npi ci\u00f9 rilev\u00e0nti gh'\u00e9 de seg\u00fbo qu\u00e9llo da fam\u00ecggia di Giustini\u00e9n, a qu\u00e6 a l'\u00e9 st\u00e6ta cre\u00e2 pr\u00f2pio c\u00f3mme l'Alb\u00e8rgo de fam\u00ecgge ligh\u00e6 a-a Ma\u00f3nn-a de Sc\u00eeo, pigi\u00e0ndo o s\u00f2 n\u00f3mme da-o pal\u00e0sso d\u00f3nde se riun\u00eevan pe-e questio\u00ecn d'af\u00e2ri, o Pal\u00e0sso Giustini\u00e0n. Into 1362 i s\u00f2cci da ma\u00f3nn-a \u00e0n proclam\u00f2u l'uni\u00f3n into n\u00eauvo Alb\u00e8rgo, cangi\u00e0ndo o pr\u00f2pio cogn\u00f3mme in Giustini\u00e9n.\nE pr\u00ecmme testimoni\u00e0nse scr\u00eete in sc\u00ee Alb\u00e8rghi zen\u00e9ixi remontan a-o 1383, seg\u00f3ndo qu\u00e0nte riport\u00f2u inti \"Annales Genuenses\" do Z\u00f2rzo St\u00e9lla e inte qu\u00e9lli de l'Aost\u00ecn Giustini\u00e0n pe l'\u00f2cax\u00f3n de l'incorona\u00e7i\u00f3n de Z\u00e2ne I c\u00f3mme r\u00e8 de C\u00eepro da p\u00e0rte do d\u00fbxe Lion\u00e0rdo Mont\u00e0ldo (\u00f2tegn\u00ecndo in c\u00e0ngio a \u00e7it\u00e6 e o p\u00f2rto de Famagosta, con d\u00f4e l\u00eeghe do terit\u00f6io d\u2019in g\u00eeo asc\u00ec).\nI Alb\u00e8rghi, \u00f3ltre che av\u00e9i di \u00f2biet\u00eevi de t\u00eepo econ\u00f2mico, ag\u00eevan con di \u00f2biet\u00eevi pol\u00ectichi asc\u00ec, tent\u00e0ndo in \u00f2gni m\u00f2ddo de evit\u00e2 'n avansam\u00e9nto da \"democra\u00e7\u00eea\" inta rep\u00f9brica \u00f2lig\u00e0rchica. Per\u00f2 \u00e0nche e fam\u00ecgge da ci\u00f9 \u00e2ta borghex\u00eea comensi\u00e0n a cre\u00e2 e pr\u00f2pie consorter\u00eee, port\u00e0ndo a 'na f\u00f2rte contrapozi\u00e7i\u00f3n tra fam\u00ecgge da-a nobilt\u00e6 ci\u00f9 \"n\u00eauva\" c\u00f3mme i Freg\u00f4xi e i Adorni e qu\u00e9lle da gr\u00e0nde nobilt\u00e6, \u00f6 s\u00e6 i D\u00f6ia, i Fi\u00e9schi, i Sp\u00ecnoa e i Grimaldi. O n\u00f9meri tot\u00e2le di Alb\u00e8rghi o l'\u00e9 st\u00e6to as\u00e6 vari\u00e0bile into c\u00f3rso do Medio\u00eavo: 'n pr\u00ecmmo el\u00e9nco do 1474, contegn\u00fbo inte 'n \"cartularium\" do B\u00e0nco de S\u00e0n Z\u00f2rzo, o l'indica 74 Alb\u00e8rghi scib\u00e9n che, seg\u00f3ndo de st\u00ecmme, inte l'et\u00e6 comun\u00e2le qu\u00e9sti \u00eaan ci\u00f9 de 100. Da-o p\u00f3nto de v\u00ecsta giur\u00ecdico i Alb\u00e8rghi \u00eaan de f\u00f3rme d'asocia\u00e7i\u00f3n priv\u00e2 che per\u00f2 av\u00e9ivan 'n riconoscim\u00e9nto st\u00e2tale, cosc\u00ec c\u00f3mme eviden\u00e7i\u00f2u da l'Ant\u00f6nio M\u00e0ia Visdomini inta s\u00f2 arecug\u00e9ita di st\u00e2tuti do Com\u00f9n de Z\u00eana, a-o cap\u00ectolo \"De committendis propinquorum questionibus in Albergaria\".\nCon l'inport\u00e0nte rif\u00f3rma \"do Garib\u00e9tto\" do 1528, vosci\u00fba da l'Andr\u00eea D\u00f6ia pe cre\u00e2 'n gov\u00e8rno da Rep\u00f9brica ch'o fo\u00eese do t\u00f9tto s\u00f3tt'a-o contr\u00f2llo da nobilt\u00e6, i Alb\u00e8rghi diventi\u00e0n adreit\u00fba p\u00e0rte de l'\u00f2rdinam\u00e9nto p\u00f9blico e costitut\u00eevo da Rep\u00f9blica, d\u00e6to che s\u00f4lo 'n iscr\u00eeto a 'sti cons\u00f2r\u00e7\u00e7i chi o l'av\u00e9iva o dir\u00ectto d'\u00ease nomin\u00f2u a f\u00e2 p\u00e0rte di of\u00ec\u00e7\u00e7i do St\u00e2to. O n\u00f9mero di Alb\u00e8rghi, za in diminu\u00e7i\u00f3n apr\u00eauvo a de agrega\u00e7io\u00ecn tra div\u00e8rsce fam\u00ecgge, o l'\u00e9 st\u00e6to d\u00f3nca rid\u00fbto a 28, da-i 35 sc\u00ecnn-a qu\u00e9llo mom\u00e9nto anc\u00f3n exist\u00e9nti. Co-a n\u00eauva l\u00e9zze o dir\u00ectto de form\u00e2 'n Alb\u00e8rgo o rest\u00e2va s\u00f4lo a 'na fam\u00ecggia ch'a l'avesse a-o m\u00eano s\u00eai c\u00e2ze \"av\u00e8rte\" (defini\u00e7i\u00f3n leg\u00e2le che a-a giorn\u00e2 d'ancheu a l'\u00e9 do t\u00f9tto ign\u00f6ta) e, into c\u00e2xo o n\u00f9mero de 'ste c\u00e2ze chi o fo\u00eese ci\u00f9 \u00e2to de d\u00f3zze, a gh'\u00eaa \u00e0nche a poscibilit\u00e6 de costito\u00ee 'n d\u00f3ggio Alb\u00e8rgo, indic\u00f2u co-o n\u00f3mme, \u00f3ltre che da fam\u00ecggia, \u00e0nche da ci\u00e0ssa \u00f2 da v\u00eea d\u00f3nde o se trov\u00e2va. Pe c\u00f3ntra e fam\u00ecgge ci\u00f9 pic\u00ecnn-e, e qu\u00e6 av\u00e9ivan in n\u00f9mero de c\u00e2ze av\u00e8rte ci\u00f9 b\u00e0sso, perd\u00e9ivan o \"dir\u00ectto\" a-o n\u00f3mme e a l'\u00e0rme.\nA \u00f2gni m\u00f2ddo l'agrega\u00e7i\u00f3n di n\u00eauvi n\u00f2bili inti vint\u00e9utto Alb\u00e8rghi no l'ari\u00easci\u00e2 a lev\u00e2 i confl\u00ectti tra nobilt\u00e6 \"ant\u00eega\" e \"n\u00eauva\", b\u00e9n b\u00e9n dist\u00ecnte inti do\u00ee p\u00f2rteghi de S\u00e0n L\u00f9cca e de S\u00e0n P\u00ea. Co-in'\u00e2tra l\u00e9zze, promulg\u00e2 a-i 10 de m\u00e0rso do 1576, o scist\u00eama di Alb\u00e8rghi o sai\u00e2 a-a f\u00ecn do t\u00f9tto abandon\u00f2u, co-e fam\u00ecgge che torni\u00e0n a-o pr\u00f2pio cogn\u00f3mme \u00f2rigin\u00e2le e che sai\u00e0n inser\u00eee, and\u00e0ndo apr\u00eauvo a-o mod\u00e9llo com\u00f9n into R\u00e9gno de Sp\u00e0gna, inte 'n \"L\u00ecbbro d'\u00f6o\" da nobilt\u00e6, o qu\u00e6 a Z\u00eana o l'\u00eaa ciam\u00f2u \"Liber aureus nobilitatis Janue\".\nI 28 Alb\u00e8rghi.\nChi de s\u00f3tta a gh'\u00e9 a tab\u00e8lla co-i 28 Alb\u00e8rghi de Z\u00eana indic\u00e6 inta rif\u00f3rma de l'Andr\u00eea D\u00f6ia do 1528. Pe \u00f2gni Alb\u00e8rgo s\u00f3n elenc\u00e6 e fam\u00ecgge a qu\u00e9sto asoci\u00e6 e o s\u00f2 st\u00e9mma asc\u00ec, se dispon\u00ecbile.\nA ci\u00f9 p\u00e0rte de fam\u00ecgge ch'\u00e0n cre\u00f2u 'n Alb\u00e8rgo a vegn\u00eeva da-a nobilt\u00e6 feod\u00e2le, m\u00e9ntre \u00e2tre \u00eaan d'\u00f2rigine viscont\u00eele, c\u00f3mme i Sp\u00ecnoa e i Gr\u00eclli. Tra e fam\u00ecgge di Alb\u00e8rghi, de proveni\u00e9nsa popol\u00e2re s\u00f3n i De Fr\u00e0nchi, i Di Forn\u00e6, i Giustini\u00e9n, i Promont\u00f6i e i S\u00f2uli, \u00e0nche se, a \u00f2gni m\u00f2ddo, a ci\u00f9 p\u00e0rte da \"n\u00eauva\" nobilt\u00e6 a l'\u00eaa asoci\u00e2 in de \u00e2tre fam\u00ecgge."}
{"id": "29036", "revid": "12052", "url": "https://lij.wikipedia.org/wiki?curid=29036", "title": "St\u00e9mma de Z\u00eana", "text": "O St\u00e9mma do Com\u00f9n de Z\u00eana o l'\u00e8 o sc\u00ecnbolo ar\u00e0ldico do capol\u00eaugo l\u00ecgure. O l'\u00e0 sub\u00eeo co-o pas\u00e2 do t\u00e9npo v\u00e0rie mod\u00ecfiche e, inta versci\u00f3n ato\u00e2le, a-a s\u00f2 b\u00e2ze a gh'\u00e8 'n r\u00f2stro de br\u00f3nzo de n\u00e2ve rom\u00e2na, co-ina t\u00e8sta de p\u00f2rco sarv\u00e6go a-o p\u00f2sto de l'\u00f2rigin\u00e2ia rafigura\u00e7i\u00f3n de Gi\u00e2no bifr\u00f3nte, sc\u00ecnbolo de \u00f2rigine da \u00e7it\u00e6.\nSt\u00f6ia.\nA st\u00f6ia do st\u00e9mma de Z\u00eana a l'\u00e8 as\u00e6 l\u00f3nga e torment\u00e2, riflett\u00e9ndo pi-\u00e2 ci\u00f9 p\u00e0rte (a-o m\u00eano sc\u00ecnn-a-i pr\u00ecmmi dec\u00e9nni de l'Euto\u00e7\u00e9nto) i f\u00e6ti da secol\u00e2 st\u00f6ia da Rep\u00f9brica de Z\u00eana.\nL'Inperat\u00f4 Napoli\u00f3n Bonap\u00e0rte, con de l\u00e9tie pat\u00e9nte, a-i 6 de z\u00f9gno do 1811 o conced\u00e9iva a-a \u00e7it\u00e6 'n n\u00eauvo st\u00e9mma, o qu\u00e6 o mantegn\u00eeva i elem\u00e9nti de qu\u00e9llo ci\u00f9 v\u00eagio azonz\u00e9ndo per\u00f2 i \u00f2rnam\u00e9nti pr\u00f2ppi de l'ar\u00e0ldica napoli\u00f2nica, tra-i qu\u00e6 o gh'\u00eaa 'n \"c\u00e0ppo ar\u00e0ldico de r\u00f2sso a tr\u00e6 \u00e2ve d'\u00f6o p\u00f2ste in f\u00e0scia\" e 'na cor\u00f3nn-a de mi\u00e2ge a s\u00e8tte m\u00e8rli, lev\u00e0ndo i do\u00ee ten\u00e9nti. Qu\u00e9sto n\u00eauvo c\u00e0ppo o l'indic\u00e2va o r\u00e0ngo de \"bonne ville\", atribo\u00eeo da l'inperat\u00f4 a-a \u00e7it\u00e6.\nInte l'\u00e0nno 1816, d\u00f2ppo che o terit\u00f6io da Rep\u00f9brica de Z\u00eana (restaor\u00e2 pe 'n br\u00eave per\u00eeodo into 1815 co-a cosc\u00ec d\u00eeta Rep\u00f9brica Zen\u00e9ize) o v\u00eagne an\u00e9sso in sci\u00e2 b\u00e2ze de decixo\u00een do Congr\u00e8sso de Vi\u00e9nna a-o R\u00e9gno de Sard\u00e9gna, a \u00e7it\u00e6 a continoi\u00e2 a \u00f2rn\u00e2se do s\u00f2 st\u00e9mma, d\u00f3nde per\u00f2 e p\u00f3nte de c\u00f4e di grifo\u00een \u00eaan st\u00e6te abas\u00e6 tra-e s\u00f2 s\u00e0npe - pe vo\u00e9i dir\u00e8tto do r\u00e8 Vit\u00f6io Mano\u00e6lo I de Sav\u00f6ia - in s\u00e9gno d'as\u00e9nsa d'indipend\u00e9nsa e tot\u00e2le sotomisci\u00f3n a-i n\u00eauvi padro\u00een.\nInto 1897, gr\u00e0\u00e7ie a 'n'ist\u00e0nsa da Z\u00f3nta Monicip\u00e2le riv\u00f2lta a-o r\u00e8 Unb\u00e8rto I, a c\u00f4a di do\u00ee grifo\u00een a pori\u00e2 sciort\u00ee da s\u00f3tt'a-e s\u00e0npe, rest\u00e0ndo per\u00f2 b\u00e0ssa.\nFinalm\u00e9nte, s\u00f4lo co-i \u00e0nni '90 do XX s\u00e9colo, a c\u00f4a di do\u00ee grifo\u00een a l'\u00e8 st\u00e6ta t\u00f3rna als\u00e2; de seg\u00fbo 'n pic\u00ecn cangiam\u00e9nto a liv\u00e9llo gr\u00e0fico ma co-in gr\u00e0nde val\u00f4 scinbol\u00ecco, f\u00e6to ch'o l'\u00e0 restito\u00eeo n\u00eauvo \u00f2rg\u00f2lio a-a \u00e7it\u00e6. O st\u00e9mma ato\u00e2le o l'\u00e8 qu\u00e9llo deliber\u00f2u da-o com\u00f9n de Z\u00eana a-i 20 de l\u00f9ggio do 2000.\nScinbolog\u00eea do st\u00e9mma.\nI elem\u00e9nti che form\u00e2n o st\u00e9mma \u00e7itad\u00ecn - c\u00f3mme aregord\u00f2u inta publica\u00e7i\u00f3n do Com\u00f9n \"Il Comune di Genova e il suo marchio\" - s\u00f2n numer\u00f4zi e \u00e0n v\u00e0rri valo\u00ee scinbol\u00ecchi rias\u00f3nti chi de s\u00f3tta:\nGi\u00e2no bifr\u00f3nte e o sc\u00f9ddo crox\u00f2u.\nA rafigura\u00e7i\u00f3n do Gi\u00e2no bifr\u00f3nte, ch'a conpare pi-\u00e2 pr\u00ecmma v\u00f3tta into st\u00e9mma \u00e7itad\u00ecn into XVIII s\u00e9colo, a l'\u00e8 'n rim\u00e0ndo dir\u00e8tto a-a lez\u00e9nda da fonda\u00e7i\u00f3n de \"Ianua\", \u00f2 s\u00e6 da \u00e7it\u00e6 de Z\u00eana.\nO sc\u00f9ddo crox\u00f2u, streitam\u00e9nte lig\u00f2u a-a band\u00eaa da \u00e7it\u00e6, o rim\u00e0nda a-o c\u00f9lto de S\u00e0n Z\u00f2rzo, a qu\u00e6 venera\u00e7i\u00f3n a rem\u00f3nta sc\u00ecnn-a l'\u00e0nno 1099, \u00f2 s\u00e6 a qu\u00e0nde o s\u00e0nto, in \u00f2cax\u00f3n da pr\u00ecmma crox\u00e2, o l'\u00e8 st\u00e6to diciar\u00f2u protet\u00f4 e confaon\u00ea de Z\u00eana. A \u00e7it\u00e6 a div\u00ecdde con l'Inghilt\u00e6ra a cr\u00f4xe de S\u00e0n Z\u00f2rzo, \u00f2 s\u00e6 a cr\u00f4xe r\u00f2ssa in sce c\u00e0npo gi\u00e0nco, zach\u00e8 a l'\u00e0 ini\u00e7ialm\u00e9nte afit\u00f2u l'\u00fbzo da cr\u00f4xe r\u00f2ssa pr\u00f2pia di tenpl\u00e2ri a qu\u00e9st'\u00e2tra na\u00e7i\u00f3n.\nL'iconograf\u00eea cl\u00e0scica a raprezenta S\u00e0n Z\u00f2rzo a cav\u00e0llo, arm\u00f2u de \u00e0sta e sc\u00f9ddo crox\u00f2u, into mom\u00e9nto de l'amasam\u00e9nto do dr\u00e2go. A cr\u00f4xe r\u00f2ssa in sce c\u00e0npo gi\u00e0nco, adot\u00e2 \u00e0nche l\u00ea c\u00f3mme ins\u00e9gna a-o t\u00e9npo de crox\u00e6, a regorda a pasci\u00f3n de Cr\u00ecsto e a scinbol\u00e9zza ins\u00e9mme i valo\u00ee da Vit\u00f6ia e da Libera\u00e7i\u00f3n.\nA cor\u00f3nn-a duc\u00e2le e i grifo\u00een.\nM\u00e9ntre a cor\u00f3nn-a duc\u00e2le a l'\u00e8 de inserim\u00e9nto ci\u00f9 rec\u00e9nte, d\u00e6to che a \u00e7it\u00e6 a l'\u00e8 st\u00e6ta 'n Dux\u00e6go sc\u00ecn da-o 1339 ma o pr\u00ecmmo sc\u00f9ddo cim\u00f2u da 'na cor\u00f3nn-a duc\u00e2le o sai\u00e2 az\u00f3nto s\u00f4lo 230 \u00e0nni d\u00f2ppo, i do\u00ee grifo\u00een co-e \u00e2e fai\u00e0n a s\u00f2 conp\u00e0rsa - inta f\u00f3rma de 'n inpr\u00f3nta - sc\u00ecn da-o 1139, \u00f2 s\u00e6 qu\u00e0nde i zen\u00e9izi comensi\u00e0n a coni\u00e2 e pr\u00f2pie mon\u00e6e.\n'Na pr\u00ecmma riprodu\u00e7i\u00f3n a l'\u00e8 conp\u00e0rsa in sc\u00ee \"quartari\", di sottom\u00f9ltipli di din\u00e6. O s'aregorda c\u00f3mme o grif\u00f3n, pot\u00e9nte chim\u00eara sc\u00ecnbolo da cost\u00f2dia de rich\u00e9sse, in ar\u00e0ldica o l'\u00e8 pe c\u00f3ntra conscider\u00f2u sc\u00ecnbolo de fier\u00e9ssa, pront\u00e9ssa e vigil\u00e0nsa goeri\u00eara.\nQu\u00e0nde p\u00f6i, into 1580, o st\u00e9mma o l'\u00e0 incomens\u00f2u a \u00ease reprod\u00fbto graficam\u00e9nte, i do\u00ee grifo\u00een m\u00ecssi l'un fr\u00f3nte l'\u00e2tro vegn\u00eevan raprezent\u00e6 a prote\u00e7i\u00f3n - seg\u00f3ndo qu\u00e0nte scr\u00eeto da-o st\u00f2rico e gi\u00f6grafo zen\u00e9ize Fran\u00e7\u00e9sco M\u00e0ia Accinelli (1700-1777) into s\u00f2 \"Prova e dichiarazione del blasone di Genova\" - de c\u00e2ze d'\u00d2ustria e de Sp\u00e0gna.\nO st\u00e9mma de Z\u00eana o l'\u00e0 sub\u00eeo di cangiam\u00e9nti into 1815, apr\u00eauvo a-a fors\u00e2 anesci\u00f3n da Rep\u00f9brica de Z\u00eana a-o R\u00e9gno de Sard\u00e9gna seg\u00f3ndo e decixo\u00een do Congr\u00e8sso de Vi\u00e9nna. Def\u00e6ti e s\u00f2 c\u00f4e s\u00f2n st\u00e6te abas\u00e6, a scinbolez\u00e2 metaf\u00f2ricam\u00e9nte a sotomisci\u00f3n de l'ant\u00eega Rep\u00f9brica a l'\u00f2pres\u00f4 sab\u00f2udo.\nA-a f\u00ecn, a-i 20 de l\u00f9ggio do 2000, a Z\u00f3nta Comun\u00e2le de Z\u00eana a l'\u00e0 ripristin\u00f2u l'ant\u00eego st\u00e9mma, riport\u00e0ndo in \u00e2to e c\u00f4e di do\u00ee grifo\u00een.\nA b\u00e2ze do st\u00e9mma.\nA b\u00e2ze do st\u00e9mma a l'\u00e8 arangi\u00e2 in sc\u00ee do\u00ee l\u00e2ti da-a raprezenta\u00e7i\u00f3n de 'n r\u00f2stro de br\u00f3nzo de n\u00e2ve rom\u00e2na ch'o l'aregorda 'na t\u00e9sta de p\u00f2rco sarv\u00e6go. 'N r\u00f2stro sc\u00ecmile, \u00f9nico a-o m\u00f3ndo, o l'\u00e8 st\u00e6to efetivam\u00e9nte trov\u00f2u, into XVI s\u00e9colo, inte \u00e6goe do p\u00f2rto de Z\u00eana. Conserv\u00f2u pe t\u00e0nto t\u00e9bpo inte l'arsen\u00e2 de P\u00f2rta Pr\u00ecn\u00e7ipe, o sai\u00e2 p\u00f6i port\u00f2u a-a demoli\u00e7i\u00f3n da strut\u00fba, inte l'Armer\u00eea Re\u00e2 de Tor\u00ecn.\nA b\u00e2ze do st\u00e9mma a l'\u00e8 conplet\u00e2 a-o s\u00f2 c\u00e9ntro da 'na conch\u00ecggia con, a-i s\u00f2 l\u00e2ti, di r\u00e0mmi de p\u00e0rma, \u00e2tro sc\u00ecnbolo de Vit\u00f6ia ch'o l'aregorda \u00e0nche l\u00ea l'inp\u00e9gno zen\u00e9ize inte crox\u00e6 in T\u00e6ra S\u00e0nta."}
{"id": "29038", "revid": "12052", "url": "https://lij.wikipedia.org/wiki?curid=29038", "title": "Punte d'Nova", "text": "Punte d'Nova (dicc\u1ecba asc\u00ec \"Punte de N\u00e0va\" o \"P\u00f2nte de Nava\" \u2018nt\u00e2 pa\u1e37lodda d\u2019Albenga, 'n genuv\u00e9se \"Ponte de Nava\", in italian \"Ponte di Nava\") \u1e5b\u00ea ina f\u1e5b\u00e2ziun d'Ulm\u00e8a, \u2018n p\u1e5b\u00fbvincia d\u2019 Cuni, ai cunf\u00ee cun a p\u1e5b\u00fbvincia d\u2019Inejia ch\u2019a cuntia 61 abitonti (n\u00fcm\u2019\u1e5bi agiulnoi au 2019)\nGeug\u1e5b\u00e2fia.\nA f\u1e5b\u00e2ziun a s\u2019 t\u1e5b\u00f6va \u2018ns\u00e2 \u0161punda Piemunt\u00e8s\u00e8 d'Tonno, a sud-ovest r\u2019\u0161pettu au cent\u1e5bu d\u2019Ulm\u00e8a, da \u1e5ba lunzi d\u2019 quos\u0305c\u0305i 6 chil\u014dmet\u1e5bi ai cunf\u00ee cun a Lig\u00fc\u1e5bia. A u rundu \u1e5b\u00f4 \u00e8l muntogne d\u2019 j\u2019 Olpi ligu\u1e5bi, cumme u re\u0161tu d\u00e2 t\u00e8ra d\u2019Ulm\u00e8a. Dap\u00e8 al Punte u s\u2019 t\u1e5b\u00f6va a C\u014dlla d\u2019 Nova (934 m), ch\u2019 a culega Ulm\u00e8a a Pulno\u0161\u0161e, z\u00e0 \u2018n p\u1e5b\u00fbvincia d' Inejia. Impultonti i sun a R\u014dcca P\u2019nina (1401 m) \u00e8 a R\u014dcca Lan\u0292\u00f4 (1013 m), ch\u2019 i s\u2019 t\u1e5b\u00f6vo \u2018nsl cunfin f\u1e5ba i dui cum\u00fc.\n\u0160t\u014d\u1e5bia.\n\u00c8l p\u1e5bimme te\u0161timunionze \u2018ns\u2019 a f\u1e5b\u00e2ziun i sun \u2018ns\u2019 \u2018l Punte \u2018ns\u2019 Tonno, ch\u2019 l\u2019ha d\u2019lungu malc\u00e0 i cunf\u00ee f\u1e5ba a Rep\u00fcblica d'\u01b7ena \u00e8 u D\u00fccattu d\u2019Savoia, p\u00f6 Reg\u1e47u d'Saldegna. \u00c8l g\u00e8nte pe\u1e5b\u00f2 i sun arivoi c\u1ecb\u00fc toldi, difatti s\u2019majia ch\u00e9 \u2018ntulnu au 1869 u j\u2019 e\u1e5ba sulu p\u014dche c\u00e0.\nCun \u00e8l pasoa d\u00fb tempu \u00e8l po\u0161tu l\u2019 \u00e8 vign\u00ec in po\u0161tu d\u2019 pasoggiu, asc\u00ec p\u2019 l\u2019 auv\u00e8lt\u00fc\u1e5ba d\u00e2 \u0161tatoa 28 d\u00e2 C\u014dlla d\u2019Nova, l\u014dl\u00ec l\u2019ha pult\u00e0 a u \u0161vil\u00fcppu d\u2019n\u00f6ve c\u00e0 \u00e8 d\u2019 alb\u00e8lghi \u00e8 o\u0161ti.\nD\u014dppu a Re\u0161tau\u1e5baziun del 1815, cun \u00e8l pasoggiu dei el t\u00e8r\u00e8 genuves\u0305c\u0305i au Reggnu d\u2019 Saldegna \u00e8l punte l\u2019ha s\u2019gn\u00e0 \u00e8l cunfin f\u1e5ba Lig\u00fc\u1e5bia \u00e8 Pi\u00eamunte, d\u2019fatti dal 1861 a f\u1e5b\u00e2ziun \u1e5b\u2019ent\u1e5ba a foa polte del cum\u00fcn d\u2019Ulm\u00e8a.\n\u2018Nt\u00e2 s\u2019cunda gu\u00e8ra mundioa \u00e8l Punte \u2018ns\u2019 Tonno l\u2019\u00e8 \u0161t\u00e0 camp\u00e0 \u0292\u00fc dai Paltigioi, p\u2019l tajioa \u00e8l vie d\u2019 cumunicaziun d\u00ee tede\u0161chi. D\u014dppu a gu\u00e8ra \u00e8l Punte d\u2019 Nova u s\u2019 e\u1e5ba pupul\u00e0 cun quai ch\u2019i t\u1e5bavajiovo p\u2019l u tojiu d\u2019l Bo\u0161cu d\u2019l Navette da polte d\u00e2 Felt\u1e5binelli (Editrice Feltrinelli). F\u014dsci c\u1ecb\u00fc d\u2019 mille p\u2019lsune p\u2019l cilca quott\u1e5b\u2019oggni.\nAbitonti.\nA f\u1e5b\u00e2ziun a cuntia \u0292\u00f6 cilca 60 abitonti cun a bulg\u00f4 d\u00ee Figolli, pocu di\u0161tonte dal Punte d\u2019 Nova.\nPo\u0161ti d\u2019 interesse.\nGes\u0305c\u0305e.\nA f\u1e5b\u00e2ziun d\u2019l Punte d\u2019 Nova \u1e5b\u00f4 a pa\u1e5b\u014dcchia dedic\u00f4 a \u1e5ba Santi\u0161\u0161ima T\u1e5binit\u00e0. A ges\u0305c\u0305\u1ecba \u1e5b\u00ea \u0161t\u00f4 foccia \u2018ns\u00e9mm\u00e9 al c\u00e0, cun \u0161tile semplice, a cunselva coc elementu d\u2019 p\u1e5begiu, f\u1e5ba cui a rap\u1e5besentaziun d\u00e2 C\u1e5beaziun \u00e8 in autoa dedic\u00e0 a \u1e5ba beata Ma\u1e5bia Te\u1e5besa Bracco del 1998.\nA funtona d\u00e2 cio\u0292\u0292a.\nA funtona ch\u2019 \u1e5b\u00ea d\u2019noi a \u1e5ba ges\u0305c\u0305\u1ecba, \u1e5b\u00ea ina \u0161cult\u00fc\u1e5ba ch\u2019 a fa vago in ongio, sutta u j\u2019 \u00e8 ina lapide cun \u0161cricc\u1ecba a dotta d\u2019 cu\u0161t\u1e5buziun, av\u1e5bia del 1895.\nEcunumia.\nAl Punte d\u2019 Nova l\u2019 \u00e8 \u0161vil\u00fcp\u00e0 \u00e8l cumelciu, \u00e8 l\u2019attivit\u00e0 d\u2019 j\u2019 o\u0161ti, dottu ch\u2019 l\u2019\u00e8 \u2018n p\u014d\u0161tu d\u2019 passoggiu f\u1e5ba Lig\u00fc\u1e5bia \u00e8 Pi\u00eamunte, ma asc\u00ec ina toppa p\u2019\u1e5b \u2018ndoa a j\u2019oto f\u1e5b\u00e2ziui \u0323Viuzenna, Qualzina \u00e8 Pulna\u0161\u0161in.\nCult\u00fc\u1e5ba.\nChis\u0305c\u0305ina.\nA chis\u0305c\u0305ina d\u2019l Punte d\u2019 Nova \u1e5b\u00ea a li\u0161tessa d\u2019 Ulm\u00e8a, p\u2019l a tipica chis\u0305c\u0305ina gionca: a pulenta gionca o sa\u1e5bas\u0305c\u0305ina \u00e8 \u00e8l lasogne d' Ulm\u00e8a (lasogne mitunoi), cugn\u1ecbusci\u00fc l\u2019\u00e8 \u00e8l vino ulmio\u0161cu, p\u1e5b\u00fbdottu a Pulno\u0161\u0161e.\nManife\u0161taziui.\nA fe\u0161ta pat\u1e5bunoa del paise \u1e5b\u00ea a Santi\u0161\u0161ima Trinit\u00e0, ch\u2019 a fe\u0161teggia ai 12 d\u2019 \u0292\u00fcgn\u1ecbu d\u2019 t\u00fccci j\u2019 oggni.\nVie d\u2019Cumunicaziun.\nPunte d\u2019 Nova l\u2019 \u00e8 culleg\u00e0 cun j\u2019 oto f\u1e5b\u00e2ziui ulmio\u0161che d\u2019 Contaroina a est, cun a Statoa 28 d\u00e2 C\u014dlla d\u2019 Nova \u00e8, cun a P\u1e5b\u00fbvincioa 158, cun Viuzenna a ovest. Dal Punte d\u2019 Nova u s\u2019ariva asc\u00ec \u2018n Qualzina cun ina via cum\u00fcnoa."}
{"id": "29041", "revid": "12052", "url": "https://lij.wikipedia.org/wiki?curid=29041", "title": "Repubbrica Ligure", "text": ""}
{"id": "29042", "revid": "12052", "url": "https://lij.wikipedia.org/wiki?curid=29042", "title": "Conven\u00e7i\u00f3n de Monb\u00e8llo", "text": "A Conven\u00e7i\u00f3n de Monb\u00e9llo, da-o n\u00f3mme da fra\u00e7i\u00f3n de Limbiate d\u00f3nde a l'\u00e9 st\u00e6ta firm\u00e2 a-i 6 de z\u00f9gno do 1797, a l'\u00e9 'n t\u00e8sto ch'o l'\u00e9 st\u00e6to inp\u00f2sto da Napoli\u00f3n Bonap\u00e0rte a-a Rep\u00f9brica de Z\u00eana, into qu\u00e6 a l'\u00eaa dec\u00eeza a f\u00ecn do reg\u00ecmme \u00f2lig\u00e0rchico e aristocr\u00e0tico e a nasc\u00ecta da democr\u00e0tica Rep\u00f9brica L\u00ecgure. Into t\u00e8sto de l'ac\u00f2rdio, ch'o sai\u00e2 aprov\u00f2u a Z\u00eana a-i 9 de z\u00f9gno, o Bonap\u00e0rte o l'av\u00e9iva aleg\u00f2u \u00e0nche 'na l\u00ecsta de 22 pers\u00f3nn-e dezign\u00e6 pe form\u00e2 o n\u00eauvo gov\u00e8rno. A \u00f2gni m\u00f2ddo, inte 'sta l\u00ecsta chi \u00eaan incl\u00fbzi di n\u00f2bili asc\u00ec, c\u00f3mme o march\u00e9ize Gi\u00e0como M\u00e0ia Br\u00ecgnoe. T\u00e2le gov\u00e8rno, d\u00eeto \"proviz\u00f6io\" d\u00e6to che a n\u00eauva Costitu\u00e7i\u00f3n a no l'\u00eaa anc\u00f3n intr\u00e2 in vig\u00f4, o l'\u00e0 ini\u00e7i\u00f2u o s\u00f2 mand\u00e2to a-i 13 de z\u00f9gno, av\u00e9ndo a-o s\u00f2 c\u00e0ppo pr\u00f2pio o Br\u00ecgnoe, o qu\u00e6 a-a f\u00ecn o cangi\u00e2va s\u00f4lo a s\u00f2 dignit\u00e6 da d\u00fbxe a prescid\u00e9nte. \nD\u00f3nca, 'sta conven\u00e7i\u00f3n chi fondamentalm\u00e9nte a l'inpon\u00e9iva l'ado\u00e7i\u00f3n da n\u00eauva Costitu\u00e7i\u00f3n a-a Rep\u00f9brica, stabil\u00e9ndo za d\u00f6tr\u00e6 carater\u00ecstiche prin\u00e7ip\u00e6 do s\u00f2 ordinam\u00e9nto, c\u00f3mme 'n parlam\u00e9nto a d\u00f4e c\u00e0mie, 'n gov\u00e8rno da qu\u00e9sto el\u00e8tto e 'na sudivix\u00f3n in com\u00f9n e distr\u00e9iti, p\u00f6i divent\u00e6 giurisdi\u00e7io\u00ecn, ch'o l'av\u00e9sse abandon\u00f2u o reg\u00ecmme, sc\u00ecnn-a qu\u00e9llo mom\u00e9nto d\u00eauvi\u00f2u, di rap\u00f2rti privilegi\u00e6 tra a capit\u00e2le e o s\u00f2 dom\u00ecnio. Inte l'inmedi\u00e2to, pi-\u00e2 Rep\u00f9brica Fran\u00e7\u00e9ize, o Napoli\u00f3n o s'\u00eaa riserv\u00f2u pe-i 14 de z\u00f9gno a n\u00f2mina de qu\u00e9sto gov\u00e8rno proviz\u00f6io de 22 m\u00e9nbri, d\u00f3nca goid\u00f2u da-o d\u00fbxe usc\u00e9nte. Pe de ci\u00f9, a l'\u00eaa pi-\u00e2 pr\u00ecmma v\u00f2tta ventil\u00e2 a poscibilit\u00e6 de l'incorpora\u00e7i\u00f3n into terit\u00f6io da Rep\u00f9brica di cosc\u00ec d\u00eeti f\u00e9odi inperi\u00e2li."}
{"id": "29045", "revid": "12052", "url": "https://lij.wikipedia.org/wiki?curid=29045", "title": "Rep\u00f9brica Zen\u00e9ize", "text": "A Rep\u00f9brica Zen\u00e9ize a l'\u00e9 st\u00e6ta 'na na\u00e7i\u00f3n ch'a l'\u00e9 nasci\u00fba inte l'\u00e0nno 1814, apr\u00eauvo a-a ch\u00e9ita de Napoli\u00f3n Bonap\u00e0rte e do Pr\u00ecmmo Inp\u00earo fran\u00e7\u00e9ize. Da l'exist\u00e9nsa as\u00e6 br\u00eave, a s'\u00e9 concl\u00fbza \"de facto\" con l'anesci\u00f3n, dec\u00eeza into Congr\u00e8sso de Vi\u00e9nna, a-o R\u00e9gno de Sard\u00e9gna a-i 4 de zen\u00e2 do 1815. O s\u00f2 s\u00f4lo c\u00e0ppo de st\u00e2to, \u00f6 s\u00e6 o prescid\u00e9nte do gov\u00e8rno proviz\u00f6io, o l'\u00e9 st\u00e6to G\u00eaumo S\u00e6ra.\nSt\u00f6ia.\nApr\u00eauvo a-a ch\u00e9ita de l'inp\u00earo napoli\u00f2nico in Fr\u00e0nsa, t\u00f9tte e dipend\u00e9nse conquist\u00e6 da-o Bonap\u00e0rte cazi\u00e0n unn-a d\u00f2ppo l'\u00e2tra, destac\u00e0ndose da-o gov\u00e8rno centr\u00e2le e pas\u00e0ndo s\u00f3tt'a-o contr\u00f2llo da coali\u00e7i\u00f3n anti-napoli\u00f2nica.\nIn particol\u00e2, a \u00e7it\u00e6 de Z\u00eana a l'\u00e9 st\u00e6ta \u00f2cup\u00e2 a-i 20 de arv\u00ee do 1814 da 'na squ\u00e0ddra nav\u00e2le da mar\u00ecnn-a ingl\u00e9ize s\u00f3tt'a-o com\u00e0ndo de l'amir\u00e0lio William Bentinck o qu\u00e6, gr\u00e0\u00e7ie \u00e0nche a l'agi\u00f9tto da popola\u00e7i\u00f3n zen\u00e9ize, o l'\u00e9 ari\u00easc\u00eeo a scaci\u00e2 in p\u00f6co t\u00e9npo e \u00f9rtime tr\u00f9ppe fran\u00e7\u00e9ixi do gener\u00e2le Maor\u00ec\u00e7io Gn\u00e0\u00e7io Fresia, bar\u00f3n d'Oglianico.\nC\u00f3mme a \u00e7it\u00e6 a l'\u00e9 st\u00e6ta liber\u00e2, o Bentinck, in contr\u00e0sto co-i \u00f3rdini ri\u00e7ev\u00fbi da-o min\u00ecstro da go\u00e6ra do s\u00f2 p\u00e0ize, a-i 26 de arv\u00ee o l'\u00e0 proclom\u00f2u che a Lig\u00f9ria a l'\u00eaa ofi\u00e7ialm\u00e9nte liber\u00e2, ripristin\u00e0ndo e l\u00e9zze in vig\u00f4 into 1797 e and\u00e0ndo cosc\u00ec a ricre\u00e2 'n gov\u00e8rno repubric\u00e0n indipend\u00e9nte, a l'ins\u00e9gna de teor\u00eee da Restaora\u00e7i\u00f3n.\nO t\u00e8sto do procl\u00e0mma do Bentinck o \u00e7it\u00e2va:&lt;br&gt;&lt;br&gt;\nC\u00f3mme prescid\u00e9nte do gov\u00e8rno proviz\u00f6io da Rep\u00f9brica Zen\u00e9ize, 'n \u00f2rgano dot\u00f2u s\u00e9gge do pot\u00eare legislat\u00eevo che de qu\u00e9llo esecut\u00eevo, o l'\u00e9 st\u00e6to nomin\u00f2u o G\u00eaumo S\u00e6ra. Tra i \u00e2tri o gh'\u00eaa l'Agost\u00ecn Fi\u00e9schi, o Gianc\u00e0rlo Br\u00ecgnoe e i avoc\u00e2ti L\u00f9cca Sol\u00e2ri e Gi\u00f6x\u00e8ppe Gandolfo.\nA \u00f2gni m\u00f2ddo, o Congr\u00e8sso de Vi\u00e9nna o l'\u00eaa anc\u00f3n into p\u00ecn di s\u00f2 trav\u00e0ggi e, a-o sent\u00ee de qu\u00e9sta n\u00eauva, o Vit\u00f6io Mano\u00e6lo I, che da p\u00f6co o l'\u00eaa st\u00e6to \u00e0nche l\u00ea restaor\u00f2u in sci\u00f4 tr\u00f6no do R\u00e9gno de Sard\u00e9gna, o l'\u00e0 f\u00e6to v\u00e0i e prom\u00ecsse f\u00e6te da-e pot\u00e9nse ale\u00e6 de Inghilt\u00e6ra e R\u00f9scia v\u00e8rso de l\u00ea into 1805, qu\u00e0nde o l'\u00eaa st\u00e6to prom\u00ecsso che, a-a caci\u00e2ta do Napoli\u00f3n da-a p\u00e0rte continent\u00e2le do s\u00f2 r\u00e9gno, a sai\u00e9iva sego\u00eea l'anesci\u00f3n de t\u00e6re de Z\u00eana a-i s\u00f2 dom\u00ecnni. L'\u00f2biet\u00eevo prin\u00e7ip\u00e2 di sardegn\u00f2lli o l'\u00eaa def\u00e6ti o contr\u00f2llo da riv\u00eaa l\u00ecgure, d\u00e6to che qu\u00e9sta a l'\u00eaa l'\u00f9nico \u00f2st\u00e0colo ch'o se frapon\u00e9iva tra o Piem\u00f3nte e l'\u00e2tro s\u00f2 dom\u00ecnio da Sard\u00e9gna, \u00f3ltre a-o f\u00e6to che o contr\u00f2llo do p\u00f2rto de Z\u00eana o l'\u00eaa de gr\u00e0nde rilev\u00e0nsa a liv\u00e9llo comerci\u00e2le into M\u00e2 Mediter\u00e0nio, scib\u00e9n che in mez\u00fba min\u00f4 risp\u00e8tto a-o pas\u00f2u. De seg\u00fbo o pos\u00e9sso da Lig\u00f9ria o l'avi\u00e9iva raprezent\u00f2u 'n inport\u00e0nte \u00f2biet\u00eevo strat\u00e9gico e milit\u00e2re asc\u00ec, \u00f3ltre che costito\u00ee pe-i terit\u00f6i oustr\u00ecachi in It\u00e0lia do R\u00e9gno Lonb\u00e0rdo-V\u00e9neto 'n cosc\u00ec d\u00eeto st\u00e2to cuscin\u00e9tto c\u00f3ntra e fut\u00fbre ini\u00e7iat\u00eeve milit\u00e2ri da Fr\u00e0nsa.\nA desp\u00e6to di v\u00e0rri tentat\u00eevi di delegh\u00e6 zen\u00e9ixi a-o Congr\u00e8sso de Vi\u00e9nna de mantegn\u00ee l'indipend\u00e9nsa do st\u00e2to zen\u00e9ize e a sovranit\u00e6 na\u00e7ion\u00e2le do p\u00f2polo l\u00ecgure, a rax\u00f3n pol\u00ectica a-a f\u00ecn a l'\u00e9 preval\u00fba e d\u00f3nca o gov\u00e8rno proviz\u00f6io de Z\u00eana, de com\u00f9n ac\u00f2rdio, o l'\u00e0 abandon\u00f2u o pot\u00eare pe prot\u00e8sta a-i 26 de dex\u00e9nbre 1814, es\u00e9ndo a ci\u00f9 p\u00e0rte di zen\u00e9ixi contr\u00e2ia a p\u00e8rde a pr\u00f2pia secol\u00e2 indipend\u00e9nsa 'n'\u00e2tra v\u00f2tta, pe de ci\u00f9 a vant\u00e0ggio do vix\u00ecn Piem\u00f3nte, de l\u00f3ngo f\u00f3nte de go\u00e6re e de sach\u00e9zzi.\nD\u00f3nca, a-i 4 de zen\u00e2 do 1815, i ingl\u00e9ixi \u00e0n consegn\u00f2u a \u00e7it\u00e6 e e t\u00e6re de Z\u00eana inte mo\u00e9n do s\u00f2 n\u00eauvo governat\u00f4 pe l'\u00f2cupa\u00e7i\u00f3n sab\u00f2uda, o maresci\u00e0llo Gn\u00e0\u00e7io Thaon de Revel."}
{"id": "29046", "revid": "12052", "url": "https://lij.wikipedia.org/wiki?curid=29046", "title": "D\u00fbxe da Rep\u00f9brica de Z\u00eana", "text": "O D\u00fbxe (pronon\u00e7i\u00f2u ) o l'st\u00e6to, da-o 1339 a-o 1797, 'na fig\u00fba centr\u00e2le do pot\u00eare costito\u00eeo inte l'ant\u00eega Rep\u00f9brica de Z\u00eana. O d\u00fbxe de Z\u00eana o l'\u00eaa ciam\u00f2u ini\u00e7ialm\u00e9nte co-o t\u00ectolo de \"ec\u00e8lso\", divegn\u00fbo p\u00f6i \"ilustr\u00ecscimo\" \u00f2 \"ecelent\u00ecscimo\" e, a-a f\u00ecn, \"seren\u00ecscimo pr\u00ecn\u00e7ipe\", \"scign\u00f4ro\" \u00f2 \"alt\u00e9ssa seren\u00ecscima\".\nO pr\u00ecmmo d\u00fbxe, a l'\u00e9poca anc\u00f3n d\u00eeto d\u00f9cca \u00f2 pr\u00ecn\u00e7ipe sovr\u00e0n, el\u00e8tto con dignit\u00e6 perp\u00e9toa (scib\u00e9n che in realt\u00e6 o l'\u00e9 de r\u00e6o st\u00e6to cosc\u00ec) o l'\u00e9 st\u00e6to o Scim\u00f3n B\u00f3ccan\u00e9igra, ciam\u00f2u a 'sta c\u00e0rega chi \"a fur\u00f4 de p\u00f2polo\" a-i 23 de dex\u00e9nbre do 1339. Qu\u00e9sta d\u00e6ta a s\u00e9gna l'in\u00ec\u00e7io inte l'ant\u00eega rep\u00f9brica main\u00e2 de l'et\u00e6 st\u00f2rica di \"d\u00fbxi perp\u00e9toi\", per\u00eeodo ch'o l'\u00e9 du\u00f2u sc\u00ecnn-a-o 1528, \u00f6 s\u00e6 qu\u00e0nde o l'\u00e9 incomens\u00f2u qu\u00e9llo di cosc\u00ec d\u00eeti \"d\u00fbxi bien\u00e2li\". Qu\u00e9sto seg\u00f3ndo per\u00eeodo, into qu\u00e6 a dignit\u00e6 do d\u00fbxe a l'\u00eaa de du\u00e2ta bien\u00e2le, o l'\u00e9 contino\u00f2u sc\u00ecnn-a-o mom\u00e9nto da f\u00ecn do dux\u00e6go into 1797, apr\u00eauvo a-e pr\u00ecmme C\u00e0npagne d'It\u00e0lia de Napoli\u00f3n Bonap\u00e0rte, con l'institu\u00e7i\u00f3n da Rep\u00f9brica L\u00ecgure e a s\u00f2 suces\u00eeva anesci\u00f3n a-o Pr\u00ecmmo Inp\u00earo fran\u00e7\u00e9ize.\nA nom\u00ecna do B\u00f3ccan\u00e9igra, sostegn\u00fba da-a cor\u00e9nte di mascher\u00e6 (a l'\u00e9poca d\u00eeti \"inmascar\u00e6\") da \u00e7it\u00e6, a l'\u00e0 port\u00f2u a l'esclux\u00f3n di espon\u00e9nti do part\u00eeo di ranp\u00ecn da \u00f2gni c\u00e0rega p\u00f9blica. Scimilm\u00e9nte o sai\u00e2 inped\u00eeo, into c\u00f3rso da secol\u00e2 st\u00f6ia da Rep\u00f9brica de Z\u00eana, a v\u00e0rie fam\u00ecggie de nob\u00ecli zen\u00e9ixi, de t\u00f9tte e d\u00f4e e p\u00e0rte, de anb\u00ee a-o dux\u00e6go.\nIns\u00e9mme a-a vegn\u00fba do dux\u00e6go, se s\u00f3n svilup\u00e6 de n\u00eauve inport\u00e0nti caz\u00e0dde, c\u00f3mme qu\u00e9lle di Ad\u00f2rni, di Go\u00e0rchi, di Freg\u00f4xi e di Mont\u00e2di, e qu\u00e6 diventi\u00e0n co-o t\u00e9npo a n\u00eauva cl\u00e0sse domin\u00e0nte do pot\u00eare \u00f2lig\u00e0rchico. 'Ste caz\u00e0dde chi, che s\u00f3n indic\u00e6 co-o n\u00f3mme de \"Cap\u00e9lla\u00e7\u00e7i\", se s\u00f3n rivel\u00e6 anc\u00f3n ci\u00f9 viol\u00e9nte e anbi\u00e7i\u00f4ze de qu\u00e9lle da v\u00eagia nobilt\u00e6, i qu\u00e6 m\u00e9nbri \u00e0n de l\u00f3ngo \u00e7erc\u00f2u de conserv\u00e2 o pr\u00f2pio predom\u00ecnio \u00e7itad\u00ecn.\nSt\u00f6ia.\nI \u00e7\u00ecnque per\u00eeodi.\nO per\u00eeodo di d\u00fbxi, scib\u00e9n che o l'\u00e9 st\u00e6to o ci\u00f9 inport\u00e0nte, o corisp\u00f3nde s\u00f4lo a do\u00ee di \u00e7\u00ecnque mom\u00e9nti da st\u00f6ia da Rep\u00f9brica de Z\u00eana, clasific\u00e2 seg\u00f3ndo a s\u00f2 f\u00f3rma de gov\u00e8rno:\nI D\u00fbxi.\nPe numer\u00f4xi d\u00fbxi a v\u00ectta, a pr\u00f2pia c\u00e0rega a no s'\u00e9 rivel\u00e2 ezatam\u00e9nte t\u00e2, con c\u00e2xi de d\u00fbxi che s\u00f3n st\u00e6ti adreit\u00fba licen\u00e7i\u00e6 o m\u00e6ximo gi\u00f3rno da s\u00f2 nom\u00ecna, sorviat\u00f9tto c\u00f3mme consego\u00e9nsa de cr\u00eexi polit\u00ecche ch'\u00e0n ribalt\u00f2u o st\u00e2to de c\u00f6se, port\u00e0ndo i n\u00eauvi el\u00e8tti a de aspresci\u00e6 demiscio\u00ecn. Per\u00f2 o l'\u00e9 \u00e0nche suc\u00e8sso che 'n d\u00fbxe o fo\u00eese reciam\u00f2u a ricrov\u00ee qu\u00e9sta car\u00e8ga pe 'na seg\u00f3nda v\u00f2tta, \u00f2 pe 'na t\u00e8rsa \u00f2 'na qu\u00e0rta asc\u00ec, c\u00f3mme governat\u00f4 \u00f2 in qualit\u00e6 de \"sarvat\u00f4 da p\u00e2tria\". \u00d3ltre a qu\u00e9sti do\u00ee c\u00e2xi de d\u00fbxi dimiscion\u00e2i in giorn\u00e2 \u00f2 di ritorn\u00e6 in car\u00e8ga, a gh'\u00e9 st\u00e6ta \u00e0nche qu\u00e0rche \u00f2cax\u00f3n inta qu\u00e6, a-o dux\u00e6go, i nob\u00ecli se s\u00f3n suced\u00fbi pe parent\u00eala, co-o pas\u00e0ggio da car\u00e8ga ch'o l'avegn\u00eeva da po\u00e6 a f\u00ecggio \u00f2 tra fr\u00e6, e v\u00e0rri d\u00fbxi ch'\u00eaan cardin\u00e6 \u00f2 ar\u00e7iv\u00e9scovi a-i qu\u00e6 o l'\u00e9 st\u00e6to afid\u00f2u o gov\u00e8rno da \u00e7it\u00e6.\nInto per\u00eeodo do dux\u00e6go a v\u00ectta, inti mom\u00e9nti qu\u00e0nde a Rep\u00f9brica a l'\u00eaa sotop\u00f2sta a-o contr\u00f2llo for\u00e8sto, a l'\u00e9 st\u00e6ta adot\u00e2 pe 'n \u00e7\u00e8rto t\u00e9npo c\u00f3mme f\u00f3rma de gov\u00e8rno qu\u00e9lla de dedi\u00e7io\u00ecn \u00f2 di governator\u00e2ti. Def\u00e6ti, a-o p\u00f3sto di d\u00fbxi, div\u00e8rsci s\u00f3n st\u00e6ti i reg\u00e9nti pe dedi\u00e7i\u00f3n, i qu\u00e6 aministr\u00e2van a \u00e7it\u00e6 de Z\u00eana pe c\u00f3nto de qu\u00e9lle scignor\u00eee che ne av\u00e9ivan o contr\u00f2llo, c\u00f3mme i Sf\u00f2rsa, i Visc\u00f3nti \u00f2 i fran\u00e7\u00e9ixi.\nInta st\u00f6ia da Rep\u00f9brica de Z\u00eana o gh'\u00e9 st\u00e6to 'n tot\u00e2le de 173 d\u00fbxi a-o pot\u00eare; 34 di qu\u00e6 co-o mand\u00e2to perp\u00e9too e 139 con qu\u00e9llo bien\u00e2le. O dux\u00e6go ci\u00f9 l\u00f3ngo o l'\u00e9 st\u00e6to qu\u00e9llo de Dom\u00e9nego Freg\u00f4zo, co-ina d\u00fbata de ci\u00f9 \u00f2 m\u00eano 8 \u00e0nni (13 ag\u00f3sto 1370 - 17 z\u00f9gno 1378), m\u00e9ntre tra i ci\u00f9 br\u00eavi, de s\u00f4lo 'n gi\u00f3rno \u00f2 adreit\u00fba de qu\u00e0rche \u00f4a, o gh'\u00e9 st\u00e6to qu\u00e9llo de Ant\u00f6niotto Ad\u00f3rno into 1378, Feder\u00eego da Pag\u00e0nn-a into 1393, Clem\u00e9nte Promont\u00f6io into 1393 e Bat\u00ecsta Freg\u00f4zo into 1437.\nTra qu\u00e9lli ch'\u00e0n ricov\u00e8rto a c\u00e0rega de d\u00fbxe ci\u00f9 v\u00f2tte se p\u00eauan aregord\u00e2 l'Ant\u00f6niotto Ad\u00f3rno, con qu\u00e0ttro mand\u00e2ti, e Tom\u00e2xo Freg\u00f4zo, Ludov\u00eeco Freg\u00f4zo e P\u00f2ulo Freg\u00f4zo, t\u00f9tti e tr\u00e9i mont\u00e6 a-o pot\u00eare pe tr\u00e6 v\u00f2tte. Pe de ci\u00f9, l'\u00f9rtimo di qu\u00e9sti, o l'\u00e9 st\u00e6to un di c\u00e2xi de contenpor\u00e0nia go\u00ecdda pol\u00ectica e religi\u00f4za da \u00e7it\u00e6, es\u00e9ndo s\u00e9gge d\u00fbxe che cardin\u00e2 e ar\u00e7iv\u00e9scovo de Z\u00eana. Co-i s\u00f2 13 espon\u00e9nti el\u00e8tti a-o dux\u00e6go, a l'\u00e9 st\u00e6ta a fam\u00ecggia di Freg\u00f4xi l'Alb\u00e8rgo che ci\u00f9 v\u00f2tte o s'\u00e9 trov\u00f2u a-a go\u00ecdda da Rep\u00f9brica, s\u00f4lo into per\u00eeodo da car\u00e8ga a v\u00ectta.\nInto per\u00eeodo di d\u00fbxi da-a car\u00e8ga bien\u00e2le, du\u00f2u pe-i tr\u00e9i s\u00e9coli da-o XVI a-o XVIII, o gh'\u00e8 st\u00e6to qu\u00e0rche c\u00e2xo de ricandidat\u00fba c\u00f3mme qu\u00e9llo do P\u00eao Dur\u00e0sso, d\u00fbxe inti \u00e0nni 1685-1687 e ariv\u00f2u a-o seg\u00f3ndo p\u00f3sto inte ele\u00e7io\u00ecn do 1693 e do 1697, \u00f2 de C\u00e9zare De Fr\u00e0nchi, d\u00fbxe into bi\u00e9nio 1721-1723 e in c\u00f3rsa inte l'ele\u00e7i\u00f3n do 1734. A \u00f2gni m\u00f2ddo, scib\u00e9n che a poscibilit\u00e6 do d\u00f3ggio mand\u00e2to a no l'\u00eaa do t\u00f9tto proib\u00eea inta rif\u00f3rma de l'Andr\u00eea D\u00f6ia, in pr\u00e0tica a no l'\u00e9 m\u00e2i st\u00e6ta ato\u00e2 pe d\u00e2 'n gi\u00f9sto e ci\u00f9 \"aristocr\u00e0tico\" c\u00e0ngio tra e v\u00e0rie go\u00ecdde a-o dux\u00e6go de div\u00e8rse fam\u00ecggie da nobilt\u00e6 zen\u00e9ize. L'\u00f9nico c\u00e2xo st\u00f2rico de 'n d\u00f3ggio mand\u00e2to o l'\u00e9 st\u00e6to qu\u00e9llo do Gi\u00e0como M\u00e0ia Br\u00ecgnoe into bi\u00e9nio 1779-1781 e in qu\u00e9llo 1795-1797; o qu\u00e6, pe de ci\u00f9, o l'\u00e9 st\u00e6to l'\u00f9rtimo d\u00fbxe a goid\u00e2 a Rep\u00f9brica de Z\u00eana apr\u00eauvo a-a suces\u00eeva ch\u00e9ita de qu\u00e9sta pe-e consego\u00e9nse de go\u00e6re napoli\u00f2niche, e qu\u00e6 \u00e0n port\u00f2u a-a crea\u00e7i\u00f3n da cosc\u00ec d\u00eeta Rep\u00f9brica L\u00ecgure.\nInto per\u00eeodo do dux\u00e6go do Z\u00e2ne Fran\u00e7\u00e9sco Br\u00ecgnoe S\u00e2le, inti \u00e0nni 1635-1637, s'\u00e9 ariv\u00e6 a 'n inport\u00e0nte conprom\u00ecsso in sc\u00ee t\u00ectoli do d\u00fbxe e a s\u00f2 institu\u00e7i\u00f3n, ch'a sai\u00e2 da qu\u00e9llo mom\u00e9nto riconosci\u00fba in \u00e0nbito interna\u00e7ion\u00e2le co-a m\u00e6xima dignit\u00e6 di \u00e2tri sovr\u00e9n e, d\u00f3nca, co-in r\u00e0ngo magi\u00f4 de 'n \"s\u00e9nplice\" d\u00f9cca do S\u00e2cro Rom\u00e2no Inp\u00earo. Con qu\u00e9ste motiva\u00e7io\u00ecn, a col\u00f2nia zen\u00e9ize da C\u00f2rsega a l'\u00e9 st\u00e6ta riconosci\u00fba c\u00f3mme 'n r\u00e8gno da Rep\u00f9brica de Z\u00eana, co-o t\u00ectolo do s\u00f2 c\u00e0ppo de st\u00e2to ch'o l'\u00eaa d\u00f3nca divent\u00f2u qu\u00e9llo de \"d\u00fbxe e r\u00e8 de C\u00f2rsega\". 'Sto apelat\u00eevo chi, as\u00f3nto pr\u00f2pio a part\u00ee da-o Br\u00ecgnoe S\u00e2le e pe t\u00f9tti i d\u00fbxi suces\u00eevi (limitatam\u00e9nte a-o per\u00eeodo do pr\u00f2pio dux\u00e6go bien\u00e2le), o l'\u00e9 rest\u00f2u a-i d\u00fbxi de Z\u00eana sc\u00ecnn-a-o 1736, apr\u00eauvo a-a proclama\u00e7i\u00f3n de l'indipend\u00e9nte R\u00e9gno de C\u00f2rsega, e ces\u00e0ndo do t\u00f9tto a-i 7 de z\u00f9gno do 1746, co-o dux\u00e6go de 'n \u00e2tro Br\u00ecgnoe S\u00e2le, o Z\u00e2ne Fran\u00e7\u00e9sco e co-o pas\u00e0ggio de l'ecs-col\u00f2nia inte mo\u00e9n di fran\u00e7\u00e9ixi. \u00c0nche inta Rep\u00f9brica L\u00ecgure, St\u00e2to cre\u00f2u a-o p\u00f3sto da Rep\u00f9brica de Z\u00eana con l'\u00f2cupa\u00e7i\u00f3n fran\u00e7\u00e9ize, o c\u00e0ppo do gov\u00e8rno o l'av\u00e9iva a car\u00e8ga de d\u00fbxe (a-o m\u00eano d\u00f2ppo l'intr\u00e2 in vig\u00f4 da costitu\u00e7i\u00f3n do 1802), inc\u00e0rego ricov\u00e8rto s\u00f4lo da G\u00eaumo Lo\u00eegi Dur\u00e0sso, f\u00ecggio do Mar\u00e7\u00e9llo Dur\u00e0sso, apr\u00eauvo a-a suces\u00eeva anesci\u00f3n a-o Pr\u00ecmmo Inp\u00earo fran\u00e7\u00e9ize\nA cronolog\u00eea di t\u00f9tti i d\u00fbxi che se s\u00f3n suced\u00fbi a-a go\u00ecdda da Rep\u00f9brica de Z\u00eana a l'\u00eaa ini\u00e7ialm\u00e9nte contegn\u00fba inti \u00e0tti da Socj\u00eat\u00e6 L\u00ecgure d'Ist\u00f6ia P\u00e2tria.\nEle\u00e7i\u00f3n a loter\u00eea.\nDa-o 1576, co-a cosc\u00ec d\u00eeta rif\u00f3rma do \"Garib\u00e9tto\" vosci\u00fba da l'Andr\u00eea D\u00f6ia, o l'\u00e9 st\u00e6to adot\u00f2u 'n scist\u00eama d'ele\u00e7i\u00f3n baz\u00f2u in sce 'n d\u00f3ggio sciort\u00e9zzo. Qu\u00e9sto o l'\u00e0 m\u00ecsso e b\u00e2ze pe-o suces\u00eevo z\u00eaugo do semen\u00e2io, cre\u00f2u ci\u00f9 \u00f2 m\u00eano inte l'\u00e0nno 1630, e che, seg\u00f3ndo a tradi\u00e7i\u00f3n, o s'\u00e9 svilup\u00f2u gr\u00e0\u00e7ie a-a dif\u00fbza prat\u00ecca di zen\u00e9ixi de scom\u00e9tte in sce \u00f2gni c\u00f6sa, ariv\u00e0ndo cosc\u00ec, co-o n\u00eauvo scist\u00eama d'ele\u00e7i\u00f3n da masc\u00ecma car\u00e8ga de Z\u00eana, a pont\u00e2 in sc\u00ee n\u00f9meri abin\u00e6 a-i el\u00e8tti a-i Seren\u00ecscimi Col\u00eagi. Da qu\u00e9sto f\u00e6to vegnan \u00e0nche i ato\u00e2li 90 n\u00f9meri: def\u00e6ti, d\u00f2ppo 'n pr\u00ecmmo mom\u00e9nto into qu\u00e6 \u00eaan 120, i candid\u00e6 a-a car\u00e8ga de d\u00fbxe che parte\u00e7ip\u00e2van a-o sciort\u00e9zzo \u00eaan pr\u00f2pio nov\u00e0nta."}
{"id": "29047", "revid": "12052", "url": "https://lij.wikipedia.org/wiki?curid=29047", "title": "D\u00fbxe de Z\u00eana", "text": ""}
{"id": "29048", "revid": "12052", "url": "https://lij.wikipedia.org/wiki?curid=29048", "title": "L\u00eea zen\u00e9ize", "text": "A l\u00eea zen\u00e9ize a l'\u00e9 st\u00e6ta 'n'unit\u00e6 monet\u00e2ia d\u00eauvi\u00e2 inta Rep\u00f9brica de Z\u00eana.\nSt\u00f6ia.\nA s\u00e9cca de Z\u00eana a l'\u00e0 prod\u00fbto mon\u00e6e in v\u00e0rri t\u00e0ggi da-o 1138 a-o 1814, \u00e0nno da-o qu\u00e6, con l'anesci\u00f3n da Sup\u00e8rba a-o R\u00e9gno de Sard\u00e9gna, a l'\u00e0 desm\u00ecsso de b\u00e0tte a pr\u00f2pia mon\u00e6a, contino\u00e0ndo a produ\u00e7i\u00f3n con qu\u00e9lle do n\u00eauvo st\u00e2to sc\u00ecnn-a-o 1860.\nA-a f\u00ecn do XV s\u00e9colo, a l\u00eea zen\u00e9ize a l'\u00eaa 'na mon\u00e6a d'arg\u00e9nto da-o p\u00e9izo de 13 g, sucesivam\u00e9nte rid\u00fbto a 5,20 g (ci\u00f9 \u00f2 m\u00eano into 1670) e a 4,57 g a-a meit\u00e6 do S\u00e8te\u00e7\u00e9nto. Inti \u00f9rtimi \u00e0nni d'exist\u00e9nsa da Rep\u00f9brica indipend\u00e9nte a mon\u00e6a da 'na l\u00eea a pez\u00e2va 4,16 g e a l'\u00eaa a l'889/1000, p\u00e6gia a 3,69824 g d'arg\u00e9nto f\u00ecn, \u00f6 s\u00e6 0,239 g d'\u00f6o f\u00ecn.\nTra i v\u00e0rri t\u00e0ggi, 'sta mon\u00e6a chi a l'\u00e9 st\u00e6ta em\u00ecssa con valo\u00ee da 1, 2, 4, 8, 12, 24, 25, 48, 50 e 96 L\u00eee. O l'exist\u00e9iva \u00e0nche o cosc\u00ec d\u00eeto \"T\u00e8rso de Madon\u00ecnn-a\", p\u00e6gio a 6 s\u00f6di e 8 din\u00e6, da 1,45 g e ch'o l'\u00eaa ciam\u00f2u se\u00ecn asc\u00ec.\nA l\u00eea a l'\u00eaa div\u00eeza in 20 s\u00f6di. V\u00e0rri m\u00f9ltipli de 'sta mon\u00e6a chi, inti t\u00e0ggi da 2, 4, 8, 12, 24, 48 e 96 L\u00eee, s\u00f3n st\u00e6ti em\u00ecssi \u00e0nche inti \u00e0nni da Rep\u00f9brica L\u00ecgure, tra o 1797 e o 1805, \u00f6 s\u00e6 s\u00f9bito pr\u00ecmma da s\u00f2 anesci\u00f3n a l'Inp\u00earo fran\u00e7\u00e9ize de Napoli\u00f3n Bonap\u00e0rte.\nPe av\u00e9i 'n ez\u00e9npio do val\u00f4 da l\u00eea zen\u00e9ize se p\u00eau v\u00e9dde c\u00f3mme, inti \u00f9rtimi \u00e0nni de v\u00ectta da Rep\u00f9brica, e intr\u00e6 fisc\u00e2li ligh\u00e6 a-a movimenta\u00e7i\u00f3n de m\u00e8r\u00e7e into p\u00f2rto de Z\u00eana, in sce 'n per\u00eeodo de 'n \u00e0nno, no \u00e0n m\u00e2i super\u00f2u de t\u00e0nto o val\u00f4 de 1.600.000 L\u00eee. Qu\u00e9sto d\u00e6to o l'\u00e9 'n ci\u00e6o indicat\u00f4 da gravit\u00e6 do d\u00e9bito contr\u00e6to da Z\u00eana v\u00e8rso o R\u00e9gno de Fr\u00e0nsa, p\u00e6gio a ci\u00f9 \u00f2 m\u00eano do\u00ee milio\u00ecn de L\u00eee zen\u00e9ixi, pi-\u00e2 spedi\u00e7i\u00f3n de tr\u00f9ppe fran\u00e7\u00e9ixi in agi\u00f9tto de mil\u00ec\u00e7ie zen\u00e9ixi che st\u00e2van ami\u00e0ndo de sofoc\u00e2 a riv\u00f2lta da C\u00f2rsega. Tot\u00e2le ch'o l'\u00eaa aoment\u00f2u da-i \u00e2tri d\u00e9biti deriv\u00e6 da-a cond\u00fbta da go\u00e6ra e pe arol\u00e2 mer\u00e7en\u00e2i d'\u00e2tra proveni\u00e9nsa e che d\u00f3nca o l'\u00e0 port\u00f2u Z\u00eana a sotoscr\u00eeve o cosc\u00ec d\u00eeto trat\u00e2to de Versailles, o qu\u00e6 o l'\u00e0 segn\u00f2u a p\u00e8rdia definit\u00eeva de l'\u00eezoa da p\u00e0rte di zen\u00e9ixi."}
{"id": "29051", "revid": "12052", "url": "https://lij.wikipedia.org/wiki?curid=29051", "title": "Moneta\u00e7i\u00f3n zen\u00e9ize", "text": "Con moneta\u00e7i\u00f3n zen\u00e9ize ose fa riferim\u00e9nto a-e mon\u00e6e coni\u00e6 da-a s\u00e9cca de Z\u00eana tra o 1139 e o 1815, \u00f2 s\u00e6 a-o mom\u00e9nto into qu\u00e6 a s\u00f2 Rep\u00f9brica a l'\u00e9 st\u00e6ta an\u00e9ssa into R\u00e9gno de Sard\u00e9gna. A \u00f2gni m\u00f2ddo a s\u00e9cca zen\u00e9ize a l'\u00e0 contino\u00f2u a b\u00e0tte mon\u00e6a pe-i Sav\u00f6ia sc\u00ecnn-a-o 1860, qu\u00e0nde a l'\u00e9 st\u00e6ta ser\u00e2.\nL'in\u00ec\u00e7io.\nInti pr\u00ecmmi \u00e0nni do XII s\u00e9colo, a difer\u00e9nsa de \u00e2tre inport\u00e0nti \u00e7it\u00e6 itali\u00e0nn-e, Z\u00eana a no batt\u00e9iva anc\u00f3n 'na pr\u00f2pia mon\u00e6a, a desp\u00e6to do s\u00f2 r\u00f2llo pol\u00ectico za scignificat\u00eevo, sp\u00e9cce inta Pr\u00ecmma Crox\u00e2. A Z\u00eana circol\u00e2van d\u00f3nca de mon\u00e6e de \u00e2tre \u00e7it\u00e6 c\u00f3mme, prez\u00e9npio, o pav\u00e9ize, in din\u00e2 inperi\u00e2le coni\u00f2u a Pav\u00eea za da-o 962.\nCVNRADI REX.\nInte l'\u00e0nno 1138 'na delega\u00e7i\u00f3n zen\u00e9ize a l'\u00e9 st\u00e6ta mand\u00e2 a N\u00fcrnberg a-o cosp\u00e8tto de Cor\u00e2do III de Sv\u00eavia, o qu\u00e6 o l'\u00eaa da p\u00f6co st\u00e6to el\u00e9tto \"Rex Romanorum\" e o se trov\u00e2va in at\u00e9iza d'\u00ease nomin\u00f2u inperat\u00f4 asc\u00ec. De 'sta delega\u00e7i\u00f3n chi o fax\u00e9iva p\u00e0rte \u00e0nche o C\u00e0faro, o qu\u00e6 o l'\u00e0 trascr\u00eeto qu\u00e9sti f\u00e6ti inti s\u00f2 an\u00e2li. O Cor\u00e2do pe l'\u00f2cax\u00f3n o l'av\u00e9iva conc\u00e8sso, atrav\u00e8rso 'n ap\u00f2xito dipl\u00f6ma, o privil\u00eagio a-i Zen\u00e9ixi de b\u00e0tte mon\u00e6a, probabilm\u00e9nte der\u00ea 'na qu\u00e0rche f\u00f3rma de ref\u00e6ta. P\u00f6co t\u00e9npo d\u00f2ppo o conceddi\u00e2 o m\u00e6ximo privil\u00eagio \u00e0nche a-e \u00e7it\u00e6 de \u00c0sti e de Piax\u00e9nsa. A \u00f2gni m\u00f2ddo o Cor\u00e2do o no sai\u00e2 m\u00e2i incoron\u00f2u Inperat\u00f4, contino\u00e0ndo a \u00ease ciam\u00f2u \"R\u00e8 di Rom\u00e2ni\" sc\u00ecnn-a-a m\u00f2rte.\nD\u00f3nca i Zen\u00e9ixi \u00e0n av\u00e8rto a s\u00f2 pr\u00ecmma s\u00e9cca, ch'a se trov\u00e2va ar\u00e9nte a-a catedr\u00e2le de S\u00e0n Lo\u00e9nso, incomen\u00e7\u00e0ndo a coni\u00e2 e pr\u00f2pie mon\u00e6e.\nDin\u00e2.\nInte 'sto per\u00eeodo chi o scist\u00eama monet\u00e2io d\u00eauvi\u00f2u in Eor\u00f6pa o l'\u00eaa qu\u00e9llo cre\u00f2u da C\u00e0rlo M\u00e0gno co-a s\u00f2 rif\u00f3rma, o qu\u00e6 o prevedd\u00e9iva 'na \"libra\" \u00f2 \"lira\" d'arg\u00e9nto div\u00eeza in 20 s\u00f6di \u00f2 240 din\u00e6. A \u00f2gni m\u00f2ddo a \"libra\", cosc\u00ec c\u00f3mme o s\u00f6do, a l'\u00eaa s\u00f4lo 'n'unit\u00e6 de c\u00f3nto, s\u00e9nsa corisp\u00f3nde efetivam\u00e9nte a 'na mon\u00e6a re\u00e2. L'\u00f9nica mon\u00e6a realm\u00e9nte d\u00eauvi\u00e2 a l'\u00eaa def\u00e6ti o din\u00e2 e d\u00f3nca a l'\u00e9 st\u00e6ta pr\u00f2pio qu\u00e9sta a pr\u00ecmma a \u00ease em\u00ecssa da-a s\u00e9cca de Z\u00eana.\nQu\u00e9sta a l'\u00eaa 'na mon\u00e6a pic\u00ecnn-a f\u00e6ta d'arg\u00e9nto e da-e dimenscio\u00ecn sc\u00ecmili a qu\u00e9lle de 'n c\u00ectto de \u00e9oro. A-i t\u00e9npi de C\u00e0rlo M\u00e0gno a l'av\u00e9iva 'n p\u00e9izo de 1,7 g a-o t\u00ectolo de ca. 950/1000, m\u00e9ntre co-o sovr\u00e0n \u00d6t\u00f3n II a l'\u00eaa ariv\u00e2 a 1,2\u00a0g a-i 700/1000. D\u00f2ppo o 1398 o s\u00f2 p\u00e9izo o l'\u00e9 ariv\u00f2u a 0,215\u00a0gr\u00e0mmi pe 15\u00a0mil\u00ecmetri de di\u00e0metro, co-in t\u00ectolo de 958/1000.\nP\u00f6co d\u00f2ppo a l'\u00e9 st\u00e6ta em\u00ecssa \u00e0nche a \"med\u00e0ggia\", 'na mon\u00e6a anc\u00f3n ci\u00f9 pic\u00ecnn-a e da-o val\u00f4 de m\u00eazo din\u00e2, de ca. 0,4\u00a0g e 12\u00a0mm. I \u00f9rtimi din\u00e6 zen\u00e9ixi s\u00f3n st\u00e6ti coni\u00e6 inti \u00e0nni do dux\u00e6go do Scim\u00f3n Boccan\u00e9igra, tra -o 1339 e o 1344.\nIANVA.\nT\u00f9tti i v\u00e0rri t\u00e0ggi de mon\u00e6e zen\u00e9ixi \u00e0n conserv\u00f2u de carater\u00ecstiche com\u00f9n e cost\u00e0nti pe t\u00f9tti i s\u00e8tte s\u00e9coli de st\u00f6ia da s\u00e9cca de Z\u00eana:A-o dr\u00eeto o cast\u00e9llo e d'in g\u00eeo a scr\u00eeta + IANVA.\nA-o rev\u00e8rso a cr\u00f4xe, carater\u00ecstica com\u00f9n a-a ci\u00f9 p\u00e0rte di din\u00e6, che in qu\u00e9sto c\u00e2xo a l'\u00eaa 'na cr\u00f4xe pat\u00e9nte, e d'in g\u00eeo a scr\u00eeta CVNRADI \u2022 REX \u2022, \u00f2 s\u00e6 \"r\u00e8 Cor\u00e2do\", n\u00f3mme e t\u00ectolo de qu\u00e9llo ch'o l'av\u00e9iva conc\u00e8sso a-a \u00e7it\u00e6 o privil\u00eagio de b\u00e0tte mon\u00e6a.\"Ianua\" in lat\u00ecn o l'\u00eaa o n\u00f3mme da \u00e7it\u00e6 de Z\u00eana, ma o v\u00eau d\u00ee \u00e0nche \"p\u00f2rta\". Pe 'sta rax\u00f3n chi, v\u00e0rri studi\u00f4xi \u00e0n interpret\u00f2u o dis\u00e9gno c\u00f3mme 'na p\u00f2rta de mi\u00e2ge \u00e7itad\u00ecnn-e.\nQuart\u00e2.\nTra o XII e o XIII s\u00e9colo a l'\u00e9 st\u00e6ta em\u00ecssa \u00e0nche 'n'\u00e2tra mon\u00e6a, o quart\u00e2, da-o val\u00f4 de 'n qu\u00e0rto de din\u00e2. A l'\u00eaa 'na mon\u00e6a as\u00e6 pic\u00ecnn-a e co-in t\u00ectolo d'arg\u00e9nto p\u00e6gio a ci\u00f9 \u00f2 m\u00eano 20/1000. A l'\u00e0 'n di\u00e0metro de ca. 15\u00a0mm e a prez\u00e9nta a-o rev\u00e8rso a cr\u00f4xe pat\u00e9nte e d'in g\u00eeo o n\u00f3mme de l'inperat\u00f4, s\u00e9nsa per\u00f2 o \u00e7\u00e8rcio de perl\u00ecnn-e ch'o separ\u00e2va o n\u00f3mme da-a cr\u00f4xe. De consego\u00e9nsa e l\u00e9tie \"CV RA DR EX\" s\u00f3n intercal\u00e6 da-i br\u00e0ssi da cr\u00f4xe.\nIn sci\u00f4 dr\u00eeto, inte 'n pr\u00ecmmo per\u00eeodo, o gh'\u00eaa o cast\u00e9llo zen\u00e9ize e a scr\u00eeta \"Q. IANVA\", pe p\u00f6i \u00ease sostito\u00eeo, inta pr\u00ecmma meit\u00e6 do XIII s\u00e9colo, da-o grif\u00f3n. D'in g\u00eeo a qu\u00e9sto, c\u00e2xo ece\u00e7ion\u00e2le da numism\u00e0tica mediev\u00e2le, o gh'\u00eaa l'indica\u00e7i\u00f3n do val\u00f4 da mon\u00e6a, \u00f2 s\u00e6 \"QVARTARO\".\nGr\u00f2sso.\nV\u00e8rso o 1172 a s\u00e9cca de Z\u00eana a l'\u00e0 incomens\u00f2u l'emisci\u00f3n de 'n gr\u00f2sso da qu\u00e0ttro din\u00e6, co-i t\u00e0ggi che \u00eaan qu\u00e9lli do din\u00e2, o di\u00e0metro o l'\u00eaa de ci\u00f9 \u00f2 m\u00eano 20\u00a0mm e o p\u00e9izo de 1,4\u00a0gr\u00e0mmi, a-o t\u00ectolo de 958/1000. E mez\u00fbe legerm\u00e9nte aoment\u00e6 \u00e0n perm\u00ecsso \u00e0nche 'na ci\u00f9 \u00e2ta qualit\u00e6 do dis\u00e9gno.\nP\u00f6chi \u00e0nni d\u00f2ppo, into 1217, o l'\u00e9 st\u00e6to em\u00ecsso 'n gr\u00f3sso da 6 din\u00e6 asc\u00ec, p\u00e6gio a m\u00eazo s\u00f6do. O l'av\u00e9iva 'n p\u00e9izo de 1,6\u00a0g, co-in di\u00e0metro de 21\u00a0mm.\n\u00d6o.\nInte l'\u00e0nno 1252 a Z\u00eana a s'\u00eaa incomens\u00f2u a b\u00e0tte o zenov\u00ecn d'\u00f6o, ci\u00f9 \u00f2 m\u00eano contenporaniam\u00e9nte a-a pr\u00ecmma emisci\u00f3n do fior\u00ecn a Fir\u00e9nse, \u00f2 probabilm\u00e9nte anc\u00f3n pr\u00ecmma. O pr\u00ecmmo zenov\u00ecn o l'av\u00e9iva 'n p\u00e9izo e 'n t\u00ectolo do t\u00f9tto p\u00e6gio a qu\u00e9llo da mon\u00e6a fiorent\u00ecnn-a, \u00f2 s\u00e6 3,535\u00a0g pe 24 car\u00e0tti, co-in di\u00e0metro de ci\u00f9 \u00f2 m\u00eano 20\u00a0mm.\nO l'\u00e9 st\u00e6to bat\u00fbo sc\u00ecnn-a-o 1415, qu\u00e0nde o zenov\u00ecn o l'\u00e9 st\u00e6to aoment\u00f2u de p\u00e9izo a 3,562\u00a0g, cangi\u00e0ndo o pr\u00f2pio n\u00f3mme in qu\u00e9llo de duc\u00e0tto. A-o dr\u00eeto o l'av\u00e9iva a tradi\u00e7ion\u00e2le p\u00f2rta do cast\u00e9llo co-a scr\u00eeta \"+ I A N U A\" e a-o rev\u00e8rso o gh'\u00eaa 'na cr\u00f4xe pat\u00e9nte con d'in g\u00eeo a scr\u00eeta \"+CVNRADVS REX\".\nSqu\u00e6xi in contenpor\u00e0nia a-o zenov\u00ecn, a s\u00e9cca de Z\u00eana a l'\u00e0 coni\u00f2u d\u00f4e \u00e2tre pic\u00ecnn-e mon\u00e6e d'\u00f6o, l\"'\u00f2tav\u00ecn\" e a \"quartai\u00eaua\".\nL'\u00f2tav\u00ecn o l'\u00eaa 'na mon\u00e6a as\u00e6 pic\u00ecnn-a, de 10\u00a0mm de di\u00e0metro e 0,42 - 0,43\u00a0gr\u00e0mmi de p\u00e9izo. D\u00e6te e pic\u00ecnn-e dimenscio\u00ecn o sp\u00e0\u00e7io a dispoxi\u00e7i\u00f3n o l'\u00eaa p\u00f6co, e d\u00f3nca no gh'\u00eaa o \u00e7\u00e8rcio de perl\u00ecnn-e e a scr\u00eeta circol\u00e2. A-i fi\u00e0nchi do cast\u00e9llo gh'\u00eaa e l\u00e9tie \"C - V\", \u00f2 s\u00e6 e ini\u00e7i\u00e2li do n\u00f3mme de l'inperat\u00f4, m\u00e9ntre inti c\u00e0nti da cr\u00f4xe \u00eaan m\u00ecsse e l\u00e9tie \"I A N V\".\nA quartai\u00eaua a l'av\u00e9iva 'n p\u00e9izo de 0,88\u00a0gr\u00e0mmi e 'n di\u00e0metro de ca. 12\u00a0mm.\nO val\u00f4 de qu\u00e9ste d\u00f4e mon\u00e6e, c\u00f3mme indic\u00f2u inti s\u00f2 n\u00f3mmi, o l'\u00eaa de 'n \u00f2t\u00e2vo e de 'n qu\u00e0rto de zenov\u00ecn. O no l'\u00e9 t\u00e0nto ci\u00e6o o mom\u00e9nto ez\u00e0tto de l'in\u00ec\u00e7io do c\u00f2nio de 'sti do\u00ee t\u00e0ggi chi d\u00e6to che, seg\u00f3ndo o Martinori, a s\u00f2 emisci\u00f3n a l'\u00e9 incomens\u00e2 v\u00e8rso o 1339 m\u00e9ntre, pe di outo\u00ee ci\u00f9 rec\u00e9nti, qu\u00e9sta a l'\u00e9 ini\u00e7i\u00e2 p\u00f6co pr\u00ecmma de qu\u00e9lla do zenov\u00ecn.\nA quartai\u00eaua a l'\u00eaa de 'na \u00e7\u00e8rta rilev\u00e0nsa comerci\u00e2le d\u00e6to che a l'av\u00e9iva o m\u00e6ximo val\u00f4 do tar\u00ec, mon\u00e6a d'\u00f6o de \u00f2r\u00ecgine \u00e0raba ch'a l'\u00eaa coni\u00e2, a l'in\u00ec\u00e7io do X s\u00e9colo, inte l'It\u00e0lia meridion\u00e2le asc\u00ec e ch'a l'\u00eaa particolarm\u00e9nte dif\u00fbza inti com\u00e8rci co-o M\u00e2 Mediter\u00e0nio \u00f2rient\u00e2le. A l'av\u00e9iva o val\u00f4 de 'n qu\u00e0rto de s\u00f2lido, \u00f2 s\u00e6 0,88\u00a0g.\nN\u00eauve scr\u00eete.\nZa p\u00f6co d\u00f2ppo a s\u00f2 pr\u00ecmma emisci\u00f3n, o zenov\u00ecn e e mon\u00e6e zen\u00e9ixi \u00e0n sub\u00eeo 'na s\u00e9rie de cangiam\u00e9nti; def\u00e6ti, pr\u00ecmma de t\u00f9tto, a scr\u00eeta \"IANVA\" a l'\u00e9 st\u00e6ta cangi\u00e2 in qu\u00e9lla de \"CIVITAS IANVA\". Into zenov\u00ecn, d'in g\u00eeo a-a cr\u00f4xe e a-o cast\u00e9llo, a l'\u00e9 st\u00e6ta \u00e0nche az\u00f3nta 'na corn\u00eexe form\u00e2 da s\u00eai p\u00f3nte, inser\u00eea dr\u00e9nto a-o za prez\u00e9nte \u00e7\u00e8rcio de perl\u00ecnn-e.\nContenporaniam\u00e9nte o l'\u00e9 st\u00e6to aoment\u00f2u \u00e0nche o val\u00f4 do gr\u00f3sso e a l'\u00e9 st\u00e6ta coni\u00e2 pi-\u00e2 pr\u00ecmma v\u00f3tta a \"petach\u00ecnn-a\", 'na fra\u00e7i\u00f3n do gr\u00f3sso f\u00e6ta de mescci\u00fba. A sai\u00e2 bat\u00fba con magi\u00f4 frequ\u00e9nsa a part\u00ee da-a meit\u00e6 do XIV s\u00e9colo inte s\u00e9cche de Z\u00eana e de S\u00e0nn-a, a seg\u00f3nda ci\u00f9 inport\u00e0nte da Lig\u00f9ria. Sucesivam\u00e9nte a l'\u00e0 pr\u00e9izo o val\u00f4 do ses\u00ecn da 6 din\u00e6.\nV\u00e8rso o 1280 a scr\u00eeta a l'\u00e9 st\u00e6ta t\u00f3rna cangi\u00e2 in \"IANVA QVAM DEVS PROTEGAT\", co-a corn\u00eexe ch'a l'\u00e9 divent\u00e2 a \u00e9utto p\u00f3nte. \u00d3ltre a-a corn\u00eexe \u00eaan prez\u00e9nti \u00e0nche di \u00f2rnam\u00e9nti c\u00f3mme stel\u00ecnn-e, roz\u00e9tte \u00f2 \u00e2tro.\nSeg\u00f3ndo per\u00eeodo: D\u00fbxi a v\u00ectta (1339 - 1528).\nD\u00f2ppo o 1339, co-o Scim\u00f3n B\u00f3ccan\u00e9igra, pr\u00ecmmo di d\u00fbxi a v\u00ectta, o s'\u00e9 incomens\u00f2u a m\u00e9tte l'indica\u00e7i\u00f3n do D\u00fbxe de Z\u00eana co-a scr\u00eeta \"+ DVX IANVENSIVM PRIMVS\", \u00f2 s\u00e6 pr\u00ecmmo d\u00fbxe di zen\u00e9ixi. Def\u00e6ti, particolarit\u00e6 de mon\u00e6e zen\u00e9ixi, o d\u00fbxe in c\u00e0rega a-o mom\u00e9nto l'emisci\u00f3n o no l'\u00eaa indic\u00f2u co-o s\u00f2 n\u00f3mme ma ciut\u00f2sto co-a s\u00f2 poxi\u00e7i\u00f3n, in n\u00f9meri cardin\u00e6, inta sego\u00e9nsa di c\u00e0ppi de st\u00e2to da Rep\u00f9brica de Z\u00eana.\nS\u00e9npre a-o dux\u00e6go do B\u00f3ccan\u00e9igra o remonta o pr\u00ecmmo c\u00f2nio da \"tersai\u00eaua\", 'na mon\u00e6a d'\u00f6o ch'a pez\u00e2va ca. 1,055\u00a0gr\u00e0mmi e ch'a l'av\u00e9iva o val\u00f4 de 'n t\u00e8rso de zenov\u00ecn.\nDuc\u00e0tto.\nCi\u00f9 \u00f2 m\u00eano inte l'\u00e0nno 1415 a mon\u00e6a d'\u00f6o a l'\u00e0 aoment\u00f2u o pr\u00f2pio p\u00e9izo, perd\u00e9ndo per\u00f2 o n\u00f3mme de zenov\u00ecn; def\u00e6ti, pas\u00e0ndo da 3,535\u00a0g a 3,562\u00a0g, a l'\u00e0 pr\u00e9izo o n\u00f3mme de duc\u00e0tto.\nTest\u00f3n.\nInto per\u00eeodo tra -o 1488 e o 1494, m\u00e9ntre o scign\u00f4ro de Z\u00eana o l'\u00eaa o Gi\u00e0n Gali\u00e0sso M\u00e0ia Sf\u00f2rsa, d\u00f9cca de Mil\u00e0n, o l\u00e9\u00e8 st\u00e6to coni\u00f2u pi-\u00e2 pr\u00ecmma v\u00f3tta inta \u00e7it\u00e6 o test\u00f3n da 20 s\u00f6di, conosci\u00fbo \u00e0nche c\u00f3mme \"l\u00eea zen\u00e9ize\", mon\u00e6a ch'a p\u00eau \u00ease conscider\u00e2 c\u00f3mme a pr\u00ecmma l\u00eea a \u00ease coni\u00e2 a Z\u00eana.\nI pr\u00ecmmi testo\u00ecn, pe c\u00f3ntra, av\u00e9ivan comens\u00f2u a circol\u00e2 in It\u00e0lia za inte l'\u00e0nno 1474, coni\u00e6 s\u00f3tt'a-o Gali\u00e0sso M\u00e0ia Sf\u00f2rsa, po\u00e6 do Gi\u00e0n Gali\u00e0sso.\nO l'\u00eaa 'na mon\u00e6a de 30\u00a0mm de di\u00e0metro, pe 13\u00a0g d'arg\u00e9nto a-o 958/1000, ch'a prez\u00e9nta: A-o dr\u00eeto o cast\u00e9llo m\u00ecsso tra d\u00f4e st\u00e9lle, sormont\u00f2u da-o bisci\u00f3n (di Sf\u00f2rsa) e o t\u00f9tto dr\u00e9nto di arch\u00e9tti f\u00e6ti da an\u00e9lli; \u00e7\u00e8rcio ci\u00f9 pic\u00ecn lini\u00e2re e con de perl\u00ecnn-e, qu\u00e9llo est\u00e8rno con de perl\u00ecnn-e e a scr\u00eeta: \"IO : G3 : M : SF : DVX : MVI : AC IANVE : D\".\nA-o rev\u00e8rso 'na cr\u00f4xe con tr\u00e6 st\u00e9lle dr\u00e9nto di arch\u00e9tti f\u00e6ti da an\u00e9lli; \u00e7\u00e8rcio ci\u00f9 pic\u00ecn lini\u00e2re e con de perl\u00ecnn-e, qu\u00e9llo est\u00e8rno con de perl\u00ecnn-e e co-a scr\u00eeta: \"+ CONRAD : REX : ROMANOR\" (s\u00ecgla mon\u00e6t\u00eare)Not\u00e2 c\u00f3mme, s\u00e9gge a Mil\u00e0n che a Z\u00eana, anc\u00f3n inti \u00e0nni nov\u00e0nta a l'\u00eaa com\u00f9n l'espresci\u00f3n \"test\u00f3n\" pe indic\u00e2 o big\u00e9tto da \u00e7entomi\u00e2 l\u00eee.\nSc\u00fbo do s\u00f4.\nInto 1507 o l'\u00eaa divent\u00f2u scign\u00f4ro de Z\u00eana pi-\u00e2 seg\u00f3nda v\u00f3tta o r\u00e8 de Fr\u00e0nsa Lo\u00eegi XII. S\u00f2tt'a-a s\u00f2 scignor\u00eea o duc\u00e0tto o l'\u00e9 st\u00e6to sostito\u00eeo da l\"'\u00e9cu au soleil\", ch'o sai\u00e2 coni\u00f2u sc\u00ecnn-a-o 1540. Qu\u00e9sto o l'\u00eaa 'na mon\u00e6a da-a carater\u00ecstiche b\u00e9n b\u00e9n ci\u00f9 fran\u00e7\u00e9ixi, t\u00e0nto che e emiscio\u00ecn co-o Lo\u00eegi XIII \u00e0n raprezent\u00f2u 'na rot\u00fba tot\u00e2le da-a tradi\u00e7i\u00f3n monet\u00e2ia zen\u00e9ize. Def\u00e6ti o sc\u00fbo do s\u00f4 o l'av\u00e9iva:A-o dr\u00eeto o st\u00e9mma co-a cor\u00f3nn-a di \"Cap\u00e9tiens\", con tr\u00e9i lil\u00ecn de Fr\u00e0nsa; s\u00f3rva a cor\u00f3nn-a o s\u00f4 ch'o da o n\u00f3mme a-a mon\u00e6a.\nA-o rev\u00e8rso a cr\u00f4xe co-i lil\u00ecnSucesivam\u00e9nte, co-o rit\u00f3rno di D\u00fbxi a v\u00ectta, a denomina\u00e7i\u00f3n a l'\u00e9 st\u00e6ta mantegn\u00fba, ma s\u00f3n per\u00f2 torn\u00e6 i t\u00eepi tradi\u00e7ion\u00e2li de mon\u00e6e zen\u00e9ixi, \u00f2 s\u00e6 cr\u00f4xe e cast\u00e9llo, ma co-o s\u00f4 s\u00f3rva a-o cast\u00e9llo.\nRiep\u00eclogo.\nE mon\u00e6e che s\u00f3n st\u00e6te em\u00ecsse inte qu\u00e9sto seg\u00f3ndo per\u00eeodo s\u00f3n:\nD\u00f2ppo o 1400 ca.:\nT\u00e8rso per\u00eeodo: D\u00fbxi bien\u00e2li (1528 - 1797).\nPr\u00ecmma f\u00e2ze.\nDa-i 15 de set\u00e9nbre do 1528 sc\u00ecnn-a-i 11 de \u00f2t\u00f4bre do m\u00e6ximo \u00e0nno, o gh'\u00e9 st\u00e6to a Z\u00eana 'n gov\u00e8rno de d\u00f3zze Riformato\u00ee de Libert\u00e6, i qu\u00e6 \u00e0n riorganiz\u00f2u a strut\u00fba costitu\u00e7ion\u00e2le do St\u00e2to. Con qu\u00e9sto gov\u00e8rno da-a br\u00eave exist\u00e9nsa s\u00f3n st\u00e6te em\u00ecsse d\u00f4e pic\u00ecnn-e mon\u00e6e in mescci\u00fba, unn-a da \"do\u00ee s\u00f6di\" e 'n \"s\u00f6d\u00ecn\". T\u00f9tte d\u00f4e prezent\u00e2van a scr\u00eeta \"LIBERTAS GENVENSIVM\". In sci\u00f4 rev\u00e8rso a l'\u00eaa rest\u00e2 a tradi\u00e7ion\u00e2le indica\u00e7i\u00f3n de l'inperat\u00f4 Cor\u00e2do.\nD\u00f2ppo qu\u00e9sta c\u00f9rta esperi\u00e9nsa, a c\u00e0rega di d\u00fbxi a l'\u00e9 st\u00e6ta ripristin\u00e2 in f\u00f3rma bien\u00e2le, seg\u00f3ndo 'n scist\u00eama ch'o l'\u00e9 rest\u00f2u p\u00e6gio sc\u00ecnn-a-o 1798, qu\u00e0nde Z\u00eana a l'\u00e9 st\u00e6ta \u00f2cup\u00e2 da-e tr\u00f9ppe repubric\u00e0nn-e fran\u00e7\u00e9ixi. Qu\u00e9sto cangiam\u00e9nto costitu\u00e7ion\u00e2le o l'\u00e9 eviden\u00e7i\u00f2u inta varia\u00e7i\u00f3n da scr\u00eeta in \"DVX ET GVBERNATOR REIPVBLICAE GENVENSIS\", a qu\u00e6, inte s\u00f2 v\u00e0rie f\u00f3rme, a sai\u00e2 mantegn\u00fba sc\u00ecnn-a-a definit\u00eeva ch\u00e9ita da Rep\u00f9brica de Z\u00eana.\nSc\u00ecnn-a-o 1541 e mon\u00e6e prin\u00e7ip\u00e6 a \u00ease em\u00ecsse s\u00f3n st\u00e6te:\nSeg\u00f3nda f\u00e2ze: a d\u00e6ta.\nInto 1541 a rep\u00f9brica a l'\u00e0 incomens\u00f2u a m\u00e9tte a d\u00e6ta in sc\u00ea mon\u00e6e d'\u00f6o e, da-o 1554, qu\u00e9sta a l'\u00e9 st\u00e6ta m\u00ecssa \u00e0nche in sc\u00ea qu\u00e9lle d'arg\u00e9nto e, da-o 1556, in sce qu\u00e9lle de mescci\u00fba asc\u00ec. Con l'ece\u00e7i\u00f3n do test\u00f3n da benedi\u00e7i\u00f3n, i t\u00eepi s\u00f3n s\u00e9npre rest\u00e6 qu\u00e9lli do cast\u00e9llo zen\u00e9ize e da cr\u00f4xe, conserv\u00e0ndo l'indica\u00e7i\u00f3n de l'inperat\u00f4 Cor\u00e2do asc\u00ec.\n\u00c7\u00e9rte mon\u00e6e, c\u00f3mme qu\u00e9lle da 10 e da 25 d\u00f3ggie d'\u00f6o, \u00f2p\u00fb i 4 sc\u00fbi d'arg\u00e9nto, av\u00e9ivan 'n m\u00f2dolo as\u00e6 gr\u00e0nde e i incizo\u00ee \u00e0n cosc\u00ec posci\u00fbo aport\u00e2 de varia\u00e7io\u00ecn: prez\u00e9npio, a-i \u00e0ngoli da cr\u00f4xe, s\u00f2n st\u00e6ti raprezent\u00e6 di cherub\u00ecn.\nO sc\u00fbo e a d\u00f3ggia.\nA-o sc\u00fbo a l'\u00e9 st\u00e6ta afianc\u00e2 'na mon\u00e6a da do\u00ee sc\u00fbi, denomin\u00e2 d\u00f3ggia, Co-o t\u00e9npo o sc\u00fbo o l'\u00e0 cangi\u00f2u o s\u00f2 n\u00f3mme, prend\u00e9ndo qu\u00e9llo de \"M\u00eaza d\u00f3ggia\". D\u00f2ppo a d\u00f3ggia a gh'\u00e9 st\u00e6ta \u00e0nche a \"quadrupla\", e 10 d\u00f3ggie, mostr\u00e6 chi de s\u00f3tta, sc\u00ecnn-a-a mon\u00e6a da 25 d\u00f3ggie do 1636.\nTest\u00f3n da benedi\u00e7i\u00f3n.\nInto 1554 o l'\u00e0 f\u00e6to a s\u00f2 apari\u00e7i\u00f3n 'n n\u00eauvo t\u00eepo, \u00f2 s\u00e6 o \"test\u00f3n da benedi\u00e7i\u00f3n\". A mon\u00e6a a prez\u00e9nta da 'n l\u00e2to 'na cr\u00f4xe m\u00ecssa de d\u2019\u00e2to risp\u00e8tto a-o cast\u00e9llo zen\u00e9ize e da l'\u00e2tra o Cr\u00ecsto benedix\u00e9nte 'n d\u00fbxe inzenogi\u00f2u ch'o t\u00eagne o confa\u00f3n co-a cr\u00f4xe de S\u00e0n Z\u00f2rzo, co-in t\u00eepo ch'o rep\u00ecggia e raprezenta\u00e7io\u00ecn in sc\u00ee sech\u00ecn de Ven\u00e9\u00e7ia. D\u00f2ppo qu\u00e0rche \u00e0nno a cr\u00f4xe a l'\u00eaa divent\u00e2 particolarm\u00e9nte elabor\u00e2, t\u00e0nto da \u00ease sostito\u00eea da un sc\u00fbo \u00f2v\u00e2le con cor\u00f3nn-a e a cr\u00f4xe de S\u00e0n Z\u00f2rzo, sostegn\u00fbo a-i l\u00e2ti da do\u00ee grifo\u00ecn.\nTra o 1541 e o 1636 e mon\u00e6e prin\u00e7ip\u00e6 s\u00f3n:\nT\u00e8rsa f\u00e2ze: a mad\u00f2nna.\nInte l'\u00e0nno 1638 a s\u00e9cca da Seren\u00ecscima Rep\u00f9blica de Z\u00eana a l'\u00e0 cangi\u00f2u do t\u00f9tto a s\u00f2 moneta\u00e7i\u00f3n:\nA-o dr\u00eeto o cast\u00e9llo o l'\u00e9 st\u00e6to sostito\u00eeo con l'inm\u00e0gine da Mad\u00f2nna co-o Banb\u00ecn.\nA-o rev\u00e8rso a gh'\u00eaa anc\u00f3n a cr\u00f4xe pat\u00e9nte ma \u00e0nche o st\u00e9mma con cor\u00f3nn-a da Rep\u00f9brica, co-a cr\u00f4xe de S\u00e0n Z\u00f2rzo e de sp\u00e9sso arez\u00fbo da-i grifo\u00ecn, i qu\u00e6 \u00eaan divent\u00e6 un di elem\u00e9nti f\u00ecssi do st\u00e9mma de Z\u00eana.\n\u00c2tro e ci\u00f9 not\u00e9vole cangiam\u00e9nto o l'\u00e9 st\u00e6to a definit\u00eeva spari\u00e7i\u00f3n do n\u00f3mme de l'inperat\u00f4 Cor\u00e2do, r\u00e8 di Rom\u00e2ni, ch'o l'av\u00e9iva aconpagn\u00f2u e mon\u00e6e zen\u00e9ixi pe ci\u00f9 de 5 s\u00e9coli, sc\u00ecn da-o 1139. O n\u00eauvo dr\u00eeto o celebr\u00e2va l'eleva\u00e7i\u00f3n da Mad\u00f2nna a \"Reg\u00ecnn-a de Z\u00eana\", con qu\u00e9sta ch'a divent\u00e2va t\u00e2 apr\u00eauvo a l'acquixi\u00e7i\u00f3n da C\u00f2rsega da p\u00e0rte da rep\u00f9brica.\nE mon\u00e6e ci\u00f9 inport\u00e0nti em\u00ecsse into 1600 s\u00f3n:\nI m\u00f9ltipli do sc\u00fbo \"l\u00e0rgo\", coni\u00e6 tra o 1612 e o 1637 inti t\u00e0ggi da 1.5, 2 e 4 sc\u00fbi, \u00e0n a carater\u00ecstica de av\u00e9i t\u00f9tti o m\u00e6ximo di\u00e0metro da 60\u00a0mm, con l'aom\u00e9nto do p\u00e9izo ch'o l'\u00e9 d\u00e6to da 'n aom\u00e9nto do spes\u00f4. I p\u00e9ixi s\u00f3n:\nO di\u00e0metro do sc\u00fbo da 38\u00a0g e de s\u00f2 fra\u00e7io\u00ecn (1/2, 1/4 e 1/8 de sc\u00fbo) o l'\u00eaa pe c\u00f3ntra inferi\u00f4 e decresc\u00e9nte. O sc\u00fbo \"str\u00e9ito\" o l'\u00e9 st\u00e6to coni\u00f2u sc\u00ecnn-a-o 1725. Da-o 1676 s\u00f3n st\u00e6ti coni\u00e6 a-o t\u00f2rcio e prezentan a scr\u00eeta \u201cPONDERIS SECVRA FIDES TVTVMQVE PRAESIDIVM\u201d, ch'a serv\u00eeva a descoragi\u00e2 a tozat\u00fba da mon\u00e6a. O di\u00e0metro, ch'o l'\u00e9 lig\u00f2u a-o p\u00e9izo e a-o val\u00f4 de qu\u00e9sti t\u00e0ggi, o l'\u00eaa de 45\u00a0mm inta mon\u00e6a da 'n sc\u00fbo, a qu\u00e6 a l'av\u00e9iva o p\u00e9izo de 38\u00a0g.\nO Loig\u00ecn o l'\u00eaa 'na mon\u00e6a in mescci\u00fba ch'a l'imit\u00e2va 'na mon\u00e6a coni\u00e2 in Fr\u00e0nsa, o \"petit louis\", e che a Z\u00eana a l'\u00e9 st\u00e6ta bat\u00fba tra o 1666 e o 1669 pe comerci\u00e2 co-o Lev\u00e0nte. A pez\u00e2va ca. 2\u00a0gr\u00e0mmi a-o 250/1000. A seg\u00f3nda di t\u00eepi d\u00eauvi\u00e6 o l'\u00e0 ri\u00e7ev\u00fbo v\u00e0rri n\u00f3mmi c\u00f3mme Ligur\u00ecn, Giano\u00ecn, Giust\u00ecn \u00f2 Zorz\u00ecn. Into dr\u00eeto do Ligur\u00ecn a gh'\u00eaa 'na raprezenta\u00e7i\u00f3n aleg\u00f2rica da Lig\u00f9ria, into Giano\u00ecn \u00f2 \"Ianuino\" a gh'\u00eaa a t\u00e8sta bifr\u00f3nte de Gi\u00e2no, co-in m\u00e0sccio barbas\u00fbo da 'na p\u00e0rte e 'na d\u00f2nna da l'\u00e2tra, into Zorz\u00ecn o l'\u00eaa raprezent\u00f2u S\u00e0n Z\u00f2rzo a cav\u00e0llo e into Giust\u00ecn a Giust\u00ec\u00e7ia aset\u00e2 co-ina b\u00e0nsa. A-o rev\u00e8rso t\u00f9tti i t\u00eepi rec\u00e2van o st\u00e9mma \u00e7itad\u00ecn afianc\u00f2u da-i grifo\u00ecn e co-a scr\u00eeta .\nNot\u00e2 c\u00f3mme \"Ianuino\" \u00f2 \"Januino\" o l'\u00eaa o n\u00f3mme che, inte l'et\u00e6 mediev\u00e2le o vegn\u00eeva d\u00e6to a-o din\u00e2 de Z\u00eana in gener\u00e2le.\nI Loig\u00ecn s\u00f3n st\u00e6ti coni\u00e6 in v\u00e0rie s\u00e9cche feod\u00e2li da Lig\u00f9ria, in particol\u00e2 a L\u00eaua, R\u00f3nco, Seb\u00f3rca, Tor\u00ecggia, Arqu\u00e2, Tascereu e Verg\u00e0gni, d'ancheu fra\u00e7i\u00f3n de Mongiard\u00ecn, \u00f3ltre che in Lunigi\u00e0nn-a a Fosdinovo.\nO T\u00e0lou pe-o Lev\u00e0nte o l'\u00e9 st\u00e6to 'na mon\u00e6a em\u00ecssa into 1677 con a-o dr\u00eeto o st\u00e9mma c\u00ecvico e a-o rev\u00e8rso 'n grif\u00f3n ch'o t\u00eagne 'n cart\u00ecggio con de scr\u00eete in \u00e0rabo. D'ancheu a l'\u00e9 'na mon\u00e6a as\u00e6 r\u00e2ra, da qu\u00e6 ghe n'\u00e9 s\u00f4lo tr\u00e9i ezenpl\u00e2ri.\nO Re\u00e2 o l'\u00e9 st\u00e6to em\u00ecsso into 1666 as\u00e9mme a-i s\u00f2 m\u00f9ltipli da 8, 4 e 2 re\u00e6. A-o dr\u00eeto o l'\u00e9 raprezent\u00f2u S\u00e0n Z\u00f2rzo a cav\u00e0llo ch'o inf\u00eea o dr\u00e2go e, a-o rev\u00e8rso, o gh'\u00e9 'n sc\u00f9ddo con cor\u00f3nn-a e a scr\u00eeta \"Libertas\" tra di r\u00e0mmi de p\u00e0rma e \u00f6f\u00e9uggio; d'in g\u00eeo o prez\u00e9nta a scr\u00eeta DVX * ET * GVB * * REIP * GENV * e a d\u00e6ta. Qu\u00e9sta mon\u00e6a, ch'a l'\u00e0 'n p\u00e9izo de 3,10\u00a0g e 'n di\u00e0metro de ca. 25\u00a0mm, a l'\u00e9 st\u00e6ta realiz\u00e2 in arg\u00e9nto a-o 913/1000. O l'\u00e9 prob\u00e0bile ch'a l'\u00e9 st\u00e6ti em\u00ecssa da-o B\u00e0nco de S\u00e0n Z\u00f2rzo.\nDa-o 1676 a Z\u00eana o s'\u00e9 incomens\u00f2u a d\u00eauvi\u00e2 o t\u00f3rnio e o \"t\u00e8rso c\u00f2nio\", ch'o l'\u00e0 perm\u00ecsso de m\u00e9tte 'na scr\u00eeta in sci\u00f4 b\u00f2rdo e evit\u00e2 cosc\u00ec o fen\u00f2meno da tozat\u00fba. Tra e pr\u00ecmme mon\u00e6 coni\u00e6 inte 'sto m\u00f2ddo chi se p\u00eauan aregord\u00e2 i sc\u00fbi d'arg\u00e9nto.\nE ci\u00f9 inport\u00e0nti mon\u00e6e coni\u00e6 into 1700 s\u00f3n:\nA mon\u00e6a da 'n t\u00e8rso de madon\u00ecnn-a (d\u00f3nca de 6 s\u00f6di e 8 din\u00e6) a l'av\u00e9iva 'n p\u00e9izo de 1,45\u00a0g e a l'\u00eaa d\u00eeta se\u00ecn asc\u00ec. O se\u00ecn o l'\u00e9 particolarm\u00e9nte conosci\u00fbo apr\u00eauvo a-a t\u00e0scia gener\u00e2le da do\u00ee \"seini\" che into 1715 a l'\u00e9 st\u00e6ta introd\u00fbta in C\u00f2rsega e ch'a l'\u00e0 f\u00e6to scciup\u00e2 a riv\u00f2lta do 1729.\nA-a meit\u00e6 do S\u00e8te\u00e7\u00e9nto a gh'\u00e9 st\u00e6ta 'na senplifica\u00e7i\u00f3n da moneta\u00e7i\u00f3n zen\u00e9ize, seg\u00f3ndo 'n fen\u00f2meno a l'\u00e9poca com\u00f9n \u00e0nche in \u00e2tri p\u00e0ixi eorop\u00eai. A Z\u00eana o l'\u00eaa ritorn\u00f2u l'\u00fbzo da l\u00eea, spart\u00eea in 20 s\u00f6di \u00f2 240 din\u00e6 seg\u00f3ndo o scist\u00eama monet\u00e2io introd\u00fbto da-o C\u00e0rlo M\u00e0gno a-a f\u00ecn do IX s\u00e9colo, \u00e0nche se, a \u00f2gni m\u00f2ddo, de mon\u00e6e \u00e0n conserv\u00f2u o pr\u00f2pio n\u00f3mme.\nA \"Zenov\u00ecnn-a\", mon\u00e6a d'\u00f6o da 100 l\u00eee, a l'\u00e9 st\u00e6ta bat\u00fba da-o 1758 co-e fra\u00e7io\u00ecn da 50, 25 e 12,5 l\u00eee \u00f3ltre che, into c\u00e2xo da zenov\u00ecnn-a da 96 l\u00eee, co-e fra\u00e7io\u00ecn da 48, 24 e 12 l\u00eee.\nA \"Parpag\u00eaua\", ch'a l'\u00e9 st\u00e6ta introd\u00fbta inta pr\u00ecmma meit\u00e6 do XVIII s\u00e9colo, a l'\u00eaa 'na mon\u00e6a de mescci\u00fba, coni\u00e2 in Prov\u00e9nsa inti s\u00e9coli XIV e XV. A l'av\u00e9iva o val\u00f4 de do\u00ee s\u00f6di, \u00f2 s\u00e6 de 1/10 de l\u00eea.\nL\u00eea, qu\u00e9lla zen\u00e9ize, ch'a l'av\u00e9iva 'n p\u00e9izo de 5,20\u00a0g into 1670, chin\u00f2u a 4,57\u00a0g a-a meit\u00e6 do XVIII s\u00e9colo. \nA f\u00ecn da Rep\u00f9brica.\nA-a f\u00ecn da st\u00f6ia da Rep\u00f9brica indipend\u00e9nte, a l\u00eea a l'\u00eaa p\u00e6gia a 3,69824\u00a0gr\u00e0mmi d'arg\u00e9nto f\u00ecn, \u00f2 s\u00e6 0,239 gr\u00e0mmi d'\u00f6o f\u00ecn. Into 1793 a sai\u00e2 em\u00ecssa a n\u00eauva, e \u00f9rtima, moneta\u00e7i\u00f3n ch'a conprend\u00e9iva 11 denomina\u00e7io\u00ecn: 4 d'\u00f6o, 4 d'arg\u00e9nto, 2 in mescci\u00fba e 'na de r\u00e0mmo.\nL'unit\u00e6 monet\u00e2ia a l'\u00eaa a l\u00eea zen\u00e9ize, spart\u00eea in 20 s\u00f6di e con \u00f2gni s\u00f6do ch'o l'\u00eaa form\u00f2u da 12 din\u00e6, seg\u00f3ndo 'n'\u00f2rganiza\u00e7i\u00f3n do t\u00f9tto p\u00e6gia a qu\u00e9lla da moneta\u00e7i\u00f3n do C\u00e0rlo M\u00e0gno.\nE mon\u00e6e d'\u00f6o \u00eaan a-o 909,5/1000 e sciort\u00eevan inti t\u00e0ggi da 96, 48, 24 e 12 l\u00eee. O p\u00e9izo, ariond\u00f2u, o l'\u00eaa rispetivam\u00e9nte de 25,2 - 12,6 - 6,3 e 3,2 gr\u00e0mmi.A-o dr\u00eeto a l'\u00eaa rafigu\u00e2 a V\u00e8rgine co-o Banb\u00ecn tra e n\u00fbvie e d'in g\u00eeo a scr\u00eeta co-a d\u00e6ta, de s\u00f3tta o val\u00f4.\nA-o rev\u00e8rso o gh'\u00eaa o st\u00e9mma con cor\u00f3nn-a, da-a f\u00f3rma retangol\u00e2re e co-a cr\u00f4xe de S\u00e0n Z\u00f2rzo, arez\u00fbo da-i grifo\u00ecn e arenb\u00f2u in sce 'na b\u00e2ze. S\u00f3tt'a-a b\u00e2ze 'na t\u00e8sta de li\u00f3n e d'in g\u00eeo a scr\u00eeta .E mon\u00e6e d'arg\u00e9nto \u00eaan a l'889/1000 e conprend\u00e9ivan i t\u00e0ggi da 8, 4, 2 ed 1 l\u00eea. O p\u00e9izo, ariond\u00f2u, o l'\u00eaa rispetivam\u00e9nte de 33,3; 16,6; 8,3 e 4,16 gr\u00e0mmi.A-o dr\u00eeto o l'\u00eaa rafigu\u00f2u, a scin\u00ecstra, S\u00e0n Z\u00e2ne Bat\u00ecsta benedix\u00e9nte. Inta s\u00f2 m\u00e0n manc\u00ecnn-a a gh'\u00eaa 'na cr\u00f4xe co-in n\u00e0stro d\u00f3nde a gh'\u00eaa a scr\u00eeta . D'in g\u00eeo e a d\u00e6ta.\nA-o rev\u00e8rso, scimilm\u00e9nte a qu\u00e9llo de mon\u00e6e d'\u00f6o, o gh'\u00eaa o st\u00e9mma con cor\u00f3nn-a, da-a f\u00f3rma retangol\u00e2re e co-a cr\u00f4xe de S\u00e0n Z\u00f2rzo, arez\u00fbo da-i grifo\u00ecn e m\u00ecsso in sce 'na b\u00e2ze. S\u00f3tt'a-a b\u00e2ze 'na t\u00e8sta de li\u00f3n e d'in g\u00eeo a scr\u00eeta . A mon\u00e6a da 'na l\u00eea a no prezent\u00e2va qu\u00e9sta t\u00e8sta de li\u00f3n s\u00f3tt'a-a b\u00e2ze do st\u00e9mma.Conplet\u00e2van a moneta\u00e7i\u00f3n zen\u00e9ize 'na mon\u00e6a da 10 s\u00f6di, \u00f2 s\u00e6 a m\u00eaza l\u00eea, 'na da 8 e 'na da 4 din\u00e6, co-e pr\u00ecmme che \u00eaan realiz\u00e6 in mescci\u00fba e l'\u00f9rtima in r\u00e0mmo. T\u00f9tte tr\u00e6 av\u00e9ivan a-o dr\u00eeto 'n st\u00e9mma \u00f2v\u00e2le, con cor\u00f3nn-a, e a-o rev\u00e8rso l'indica\u00e7i\u00f3n do val\u00f4. A mon\u00e6a da 8 din\u00e6, c\u00f3mme da tradi\u00e7i\u00f3n, a prezent\u00e2va l'inm\u00e0gine da Mad\u00f2nna. Qu\u00e9lla da 4 din\u00e6 a l'\u00eaa rest\u00e2 praticam\u00e9nte p\u00e6gia a qu\u00e9lle em\u00ecsse inti \u00e0nni preced\u00e9nti.\nInto m\u00e9ntre per\u00f2 o v\u00eagio reg\u00ecmme o fin\u00ecsce do t\u00f9tto a-i 13 de z\u00f9gno do m\u00e6ximo \u00e0nno apr\u00eauvo a-a riv\u00f2lta giacob\u00ecnn-a di 22 de m\u00e0zzo e, co-o sost\u00eagno fran\u00e7\u00e9ize, a-a ch\u00e9ita da Rep\u00f9brica de Z\u00eana a n\u00e0sce a Rep\u00f9brica L\u00ecgure.\nRep\u00f9brica L\u00ecgure (1798 - 1805).\nO n\u00eauvo st\u00e2to, cre\u00f2u seg\u00f3ndo e indica\u00e7io\u00ecn de Napoli\u00f3n Bonp\u00e0rte stabil\u00eee inta conven\u00e7i\u00f3n de Monb\u00e8llo e d\u00f2ppo l'\u00f2cupa\u00e7i\u00f3n de tr\u00f9ppe fran\u00e7\u00e9ixi, a l'\u00e9 du\u00f2u sc\u00ecnn-a-i 9 de z\u00f9gno do 1805, qu\u00e0nde a Lig\u00f9ria a l'\u00e9 st\u00e6ta diretam\u00e9nte un\u00eea a l'Inp\u00earo fran\u00e7\u00e9ize. E mon\u00e6e coni\u00e6 inte 'sto per\u00eeodo chi se rifan inti valo\u00ee a-a preced\u00e9nte moneta\u00e7i\u00f3n. Tra e mon\u00e6e d'\u00f6o se s\u00f3n mantegn\u00fbi i p\u00e9ixi de pr\u00ecmma, aoment\u00e0ndo o t\u00ectolo da-o 909,5 a-o 916/1000, m\u00e9ntre pe qu\u00e9lle d'arg\u00e9nto o l'\u00e9 st\u00e6to mantegn\u00fbo s\u00e9gge o t\u00ectolo che o p\u00e9izo, a fr\u00f3nte per\u00f2 de 'na l\u00eagia diminu\u00e7i\u00f3n de di\u00e0metro, fen\u00f2meno com\u00f9n inti pas\u00e0ggi da-a moneta\u00e7i\u00f3n mod\u00e8rna a qu\u00e9lla post-mod\u00e8rna.\nE mon\u00e6e d'\u00f6o, a-o 916/1000, \u00eaan coni\u00e6 inti t\u00e0ggi da 96, 48, 24 e 12 l\u00eee e prezent\u00e2van:A-o dr\u00eeto 'na fig\u00fba femin\u00ecnn-a con cor\u00f3nn-a p\u00ecn de t\u00f4re aset\u00e2 in sc\u00ea 'n tr\u00f6no. Inta m\u00e0n dr\u00eeta 'na l\u00e0nsa e in qu\u00e9lla manc\u00ecnn-a 'n sc\u00f9ddo; d'in g\u00eeo a scr\u00eeta e in b\u00e0sso o val\u00f4 e, in sci\u00e2 b\u00e2ze, o n\u00f3mme de l'inciz\u00f4 , da l'out\u00f4 do c\u00f2nio G\u00eaumo (Hieronimus) Vas\u00e0llo.\nA-o rev\u00e8rso o f\u00e0scio sormont\u00f2u da-a ber\u00e9tta fr\u00ecxa, d'in g\u00eeo a scr\u00eeta e a d\u00e6ta.E mon\u00e6e d'arg\u00e9nto av\u00e9ivan o val\u00f4 de 8, 4, 2 e 1 l\u00eea, co-in t\u00ectolo a l'889/1000, e prezent\u00e2van:A-o dr\u00eeto a Libert\u00e6, rafigu\u00e2 con l'\u00e8lmo e ch'a t\u00eagne in m\u00e0n a l\u00e0nsa sormont\u00e2 da-a ber\u00e9tta fr\u00ecxa, e l'Egoali\u00e0nsa co-o liv\u00e9llo inta m\u00e0n manc\u00ecnn-a. D'in g\u00eeo a scr\u00eeta e in sci\u00e2 baze o n\u00f3mme de l'inciz\u00f4 , co-a d\u00e6ta ci\u00f9 v\u00e8rso o b\u00e0sso.\nA-o rev\u00e8rso o st\u00e9mma de Z\u00eana in sce 'n f\u00e0scio sormont\u00f2u da-a ber\u00e9tta fr\u00ecxa. D'in g\u00eeo a scr\u00eeta e l'\u00e0nno da Rep\u00f9brica; ci\u00f9 in b\u00e0sso o val\u00f4.Inte 'sti \u00e0nni chi a l'\u00e9 st\u00e6ta em\u00ecssa \u00e0nche 'na mon\u00e6a de mescci\u00fba da 10 s\u00f6di e 'na da tr\u00e9i din\u00e6 de r\u00e0mmo.\nNapoli\u00f3n (1805-1814).\nA-i 9 de z\u00f9gno do 1805 a Lig\u00f9ria a sai\u00e2 per\u00f2 an\u00e9ssa a l'Inp\u00earo fran\u00e7\u00e9ize. Inti \u00e0nni 1813 e 1814 s\u00f3n st\u00e6te coni\u00e6 de mon\u00e6e de qu\u00e9sto st\u00e2to asc\u00ec, indic\u00e6 co-o s\u00e9gno de s\u00e9cca \"CL\" e 'n'inbarca\u00e7i\u00f3n co-a band\u00eaa, m\u00e9ntre o diret\u00f4 da S\u00e9cca o l'\u00eaa segn\u00f2u c\u00f3mme \"Podest\u00e0\" (\u00f6 s\u00e6 o \"Poist\u00e6\"). E mon\u00e6e bat\u00fbe a Z\u00eana s\u00f3n:\nO t\u00eepo a-o dr\u00eeto o l'\u00e9 a t\u00e8sta laore\u00e2 do Napoli\u00f3n, con d'in g\u00eeo a scr\u00eeta .\nA-o rev\u00e8rso a gh'\u00e9 l'indica\u00e7i\u00f3n do val\u00f4, in fran\u00e7\u00e9ize, tra do\u00ee r\u00e0mmi d'\u00f6f\u00e9uggio. D'in g\u00eeo a scr\u00eeta e i sc\u00ecnboli da s\u00e9cca.\nRep\u00f9brica Zen\u00e9ize.\nA-i 26 d'arv\u00ee do 1814 a l'\u00e9 st\u00e6ta costito\u00eea a Rep\u00f9brica Zen\u00e9ize, na\u00e7i\u00f3n che per\u00f2 a l'\u00e0 av\u00fbo 'na vitta br\u00eave zach\u00e9, seg\u00f3ndo e decixo\u00ecn do Congr\u00e8sso de Vi\u00e9nna a l'\u00e9 st\u00e6ta an\u00e9ssa a-o R\u00e9gno de Sard\u00e9gna. S\u00f3n st\u00e6ti bat\u00fbi qu\u00e0ttro valo\u00ee con d\u00e6ta 1814, i qu\u00e6 a-o dr\u00eeto prezent\u00e2van a cr\u00f4xe de S\u00e0n Z\u00f2rzo:10 s\u00f6di d'arg\u00e9nto a l'889/1000. A-o rev\u00e8rso S\u00e0n Z\u00e2ne con band\u00eaa.\n4 s\u00f6di de mescci\u00fba a-o 287/1000. A-o rev\u00e8rso S\u00e0n Z\u00f2rzo a cav\u00e0llo ch'o inf\u00eea o dr\u00e2go.\n2 s\u00f6di de mescci\u00fba a-o 287/1000. A-o rev\u00e8rso a Mad\u00f2nna\n4 din\u00e6 de r\u00e0mme. A-o rev\u00e8rso l'indica\u00e7i\u00f3n do val\u00f4.\nSt\u00e2to sab\u00f2udo.\nQu\u00e0rche \u00e0nno d\u00f2ppo l'anesci\u00f3n do 1815 a-o st\u00e2to sab\u00f2udo, seg\u00f3ndo e decixo\u00ecn do Congr\u00e8sso de Vi\u00e9nna, a s\u00e9cca de Z\u00eana a l'\u00e9 ritorn\u00e2 into 1824 (co-o r\u00e8 C\u00e0rlo Fel\u00ee\u00e7e) a coni\u00e2 de mon\u00e6e pe-o n\u00eauvo propi\u00eat\u00e2io, contino\u00e0ndo sc\u00ecnn-a-o 1860, qu\u00e0nde, ins\u00e9mme a qu\u00e9lle de Fir\u00e9nse e de Bol\u00f2gna, a l'\u00e9 st\u00e6ta ser\u00e2. O sc\u00ecbolo da s\u00e9cca o l'\u00eaa 'n'\u00e0ncoa pic\u00ecnn-a."}
{"id": "29053", "revid": "12052", "url": "https://lij.wikipedia.org/wiki?curid=29053", "title": "Zaza", "text": "I Zaza (conosci\u00fbi c\u00f3mme Kirmanc, Kird \u00f2 Dimili asc\u00ec) s\u00f3n 'n p\u00f2polo ch'o v\u00eeve inta T\u00f9rchia \u00f2rient\u00e2le (Anat\u00f2lia), in m\u00f2ddo particol\u00e2 inte prov\u00ecnse de Tunceli e Bing\u00f6l. A l\u00e9ngoa parl\u00e2 da qu\u00e9sta popola\u00e7i\u00f3n a l'\u00e8 o zazaki. Tanti Zaza se consc\u00ecderan comme c\u00f9rdi e s\u00f3n descr\u00eeti da quarche studi\u00f4zo comme parte de l'etn\u00eca c\u00f9rda."}
{"id": "29055", "revid": "12052", "url": "https://lij.wikipedia.org/wiki?curid=29055", "title": "Carles Puigdemont", "text": "Carles Puigdemont i Casamaj\u00f3 (pronon\u00e7i\u00f2u in catal\u00e0n, Amer, 29 dex\u00e9nbre 1962) o l'\u00e8 'n pol\u00ectico e giornal\u00ecsta, tra-i ci\u00f9 inport\u00e0nti espon\u00e9nti de l'indipendent\u00ecsmo catal\u00e0n, e, da-o 2019, un di m\u00e9nbri do Parlam\u00e9nto eorop\u00eao asc\u00ec. D\u00f2ppo \u00ease st\u00e6to o sc\u00ecndico de Girona, o l'\u00e0 ricov\u00e8rto a c\u00e0rega de 130\u00b0 Prescid\u00e9nte da Catal\u00f2gna da-o 2016 a-o 2017, qu\u00e0nde o l'\u00e8 st\u00e6to solev\u00f2u da l'inc\u00e0rego da-o gov\u00e8rno spagn\u00f3llo apr\u00eauvo a l'unilater\u00e2le diciara\u00e7i\u00f3n de indipend\u00e9nsa da Catal\u00f2gna de qu\u00e9llo \u00e0nno. O l'\u00e8 un di fondato\u00ee da \"Crida Nacional per la Rep\u00fablica\" (CNxR), o c\u00e0ppo da coali\u00e7i\u00f3n \"Junts per Catalunya\" (JuntsxCat) e o fondat\u00f4 de l'\u00f2m\u00f2nimo part\u00eeo.\nV\u00ectta.\nD\u00f2ppo i \u00e0nni de sch\u00eaua a Amer e a Girona, o l'\u00e0 incomens\u00f2u l'ativit\u00e6 de giornal\u00ecsta into 1982, scriv\u00e9ndo pe v\u00e0rri giorn\u00e2li loc\u00e2li e divent\u00e0ndo o caporedat\u00f4 de \"El Punt\". O l'\u00e8 st\u00e6to o diret\u00f4 de l\"'Ag\u00e8ncia Catalana de Not\u00edcies\" da-o 1999 a-o 2002 e da C\u00e2za da Colt\u00fba de Girona da-o 2002 a-o 2004. I genito\u00ee do Puigdemont \u00eaan za di sostegnito\u00ee de l'indipend\u00e9nsa da Catal\u00f2gna e d\u00f3nca l\u00ea o l'\u00e8 intr\u00f2u, anc\u00f3n da zo\u00eano, in cont\u00e0tto co-a pol\u00ectica loc\u00e2le, inscriv\u00e9ndose into 1980 a-o part\u00eeo na\u00e7ional\u00ecsta \"Converg\u00e8ncia Democr\u00e0tica de Catalunya\" (CDC), o predeces\u00f4 do \"Partit Dem\u00f2crata Europeu Catal\u00e0\" (PDeCAT). Into 2006, o l'\u00e0 abond\u00f2u o giornal\u00ecsmo pe contino\u00e2 a s\u00f2 cari\u00eara pol\u00ectica, vegn\u00ecndo el\u00e8tto into Cons\u00e9ggio Monicip\u00e2le de Girona into 2007 e divent\u00e0ndo sc\u00ecndico qu\u00e0ttro \u00e0nni d\u00f2ppo. A-i 10 de zen\u00e2 do 2016, gr\u00e0\u00e7ie a 'n ac\u00f2rdio tra-i \"Junts pel S\u00ed\" (JxS\u00ed), 'n'ale\u00e0nsa goid\u00e2 da-a CDC, e a \"Candidatura d'Unitat Popular\" (CUP), o l'\u00e8 st\u00e6to el\u00e8tto da-o Parlam\u00e9nto catal\u00e0n c\u00f3mme 130\u00b0 Prescid\u00e9nte do Gov\u00e8rno da Catal\u00f2gna.\nA-i 6-7 de set\u00e9nbre 2017, o l'\u00e0 aprov\u00f2u de l\u00e9zze pe consent\u00ee 'n referendum in sce l'indipend\u00e9nsa, a tranxi\u00e7i\u00f3n giur\u00ecdica e a fonda\u00e7i\u00f3n de 'na Rep\u00f9brica, seg\u00f3ndo 'n qu\u00e0ddro giur\u00ecdico ch'o sostito\u00ecsce a Costitu\u00e7i\u00f3n spagn\u00f3lla into c\u00e2xo into qu\u00e6 o referendum o l'av\u00e9sse 'n \u00e9xito poxit\u00eevo. A-i 1 d'\u00f2t\u00f4bre 2017 o l'\u00e8 st\u00e6to d\u00f3nca \u00f2rganiz\u00f2u qu\u00e9sto referendum, scib\u00e9n che a l\u00e9zze catal\u00e0nn-a a fo\u00eese st\u00e6ta sosp\u00e9iza da-a C\u00f3rte costitu\u00e7ion\u00e2le spagn\u00f3lla. A desp\u00eato da par\u00e7i\u00e2le ser\u00e2 di s\u00e9ggi eletor\u00e2li e de l'\u00fbzo ecesc\u00eevo da f\u00f2rsa da p\u00e0rte do \"Cuerpo Nacional de Polic\u00eda\" e da \"Guardia Civil\", do 43% di \u00e7itad\u00ecn catal\u00e9n ch'o l'\u00e8 an\u00e6to a vot\u00e2, o 92% o s'\u00e8 espr\u00e8sso a fav\u00f4 de l'indipend\u00e9nsa. O Parlam\u00e9nto da Catal\u00f2gna o l'\u00e0 d\u00f3nca diciar\u00f2u ofi\u00e7ialm\u00e9nte a secesci\u00f3n a-i 27 do m\u00e6ximo m\u00e9ize, f\u00e6to ch'o l'\u00e0 port\u00f2u o gov\u00e8rno spagn\u00f3llo a inp\u00f3nn-e o s\u00f2 contr\u00f2llo dir\u00e8tto da regi\u00f3n, licen\u00e7i\u00e0ndo o Puigdemont e o g\u00f2verno catal\u00e0n. S\u00f2n st\u00e6te d\u00f3nca \u00f2rganiz\u00e6 de n\u00eauve ele\u00e7io\u00een pe sostito\u00ee o parlam\u00e9nto ap\u00e9nn-a desf\u00f2u e, a-i 30 d'\u00f2t\u00f4bre, s\u00f2n st\u00e6te prezent\u00e6 ac\u00fbze de ribeli\u00f3n, incitam\u00e9nto a-a r\u00ecvolta e \u00fbzo inpr\u00f2pio de f\u00f3ndi p\u00f9blichi c\u00f3ntra o Puigdemont e \u00e2tri m\u00e9nbri do s\u00f2 gov\u00e8rno. D\u00f3nca, ins\u00e9mme a \u00e2tri pol\u00ectichi, o l'\u00e8 scap\u00f2u in B\u00e8lgio m\u00e9ntre o vegn\u00eeva eman\u00f2u 'n mand\u00e2to d\u2019ar\u00e8sto eorop\u00eao pe l\u00ea e i s\u00f2 conp\u00e0gni. A-e ele\u00e7io\u00een region\u00e2li do 21 dex\u00e9nbre 2017 o part\u00eeo do Puigdemont, \"Junts per Catalunya,\" o l'\u00e8 ariv\u00f2u seg\u00f3ndo, co-i secescion\u00ecsti che s\u00f3n ari\u00easc\u00eei a mantegn\u00ee 'na str\u00e9ita magior\u00e0nsa di s\u00e9ggi, co-o 47,6 % di v\u00f4ti. O Puigdemont o l'\u00e0 d\u00f3nca domand\u00f2u di n\u00eauvi col\u00f2qui co-o pr\u00ecmmo min\u00ecstro spagn\u00f3llo de l'\u00e9poca, Mariano Rajoy, ma qu\u00e9sti s\u00f3n st\u00e6ti refu\u00e6.\nO Puigdemont o l'\u00e8 rest\u00f2u in B\u00e8lgio pe evit\u00e2 l'ar\u00e8sto into c\u00e2xo o fo\u00eese retorn\u00f2u in Sp\u00e0gna, inte 'na scitoa\u00e7i\u00f3n ch'a l'\u00e8 st\u00e6ta defin\u00eea s\u00e9gge c\u00f3mme ez\u00eclio, ez\u00eclio \u00e0oto-inp\u00f2sto \u00f2 latit\u00e0nsa. A-i 25 de m\u00e0rso 2018 o l'\u00e8 st\u00e6to arest\u00f2u in Germ\u00e0nia da l\"'Autobahnpolizei\", \u00f2 s\u00e6 a poli\u00e7\u00eea outostrad\u00e2le ted\u00e9sca, in sci\u00e2 b\u00e2ze do mand\u00e2to d\u2019ar\u00e8sto eorop\u00eao into \"Land\" setentrion\u00e2le do Schleswig-Holstein. A \u00f2gni m\u00f2ddo o l'\u00e8 st\u00e6to per\u00f2 rilasci\u00f2u der\u00ea o pagam\u00e9nto de 'na cao\u00e7i\u00f3n d\u00e6to che, seg\u00f3ndo l'\u00e2ta c\u00f3rte do st\u00e2to, a no po\u00e9iva \u00ease domand\u00e2 l'estradi\u00e7i\u00f3n pe \"ribeli\u00f3n\" zach\u00e9 a defini\u00e7i\u00f3n de 'sto re\u00e2to chi a l'\u00e8 do t\u00f9tto difer\u00e9nte da qu\u00e9lla contegn\u00fba inta l\u00e9zze spagn\u00f3lla. Into m\u00e9ntre, a-i 10 de l\u00f9ggio, 'n gi\u00f9di\u00e7e do Tribun\u00e2 costitu\u00e7ion\u00e2le da Sp\u00e0gna o l'\u00e0 dec\u00eezo a sospensci\u00f3n do Puigdemont da-a c\u00e0rega de deput\u00f2u do parlam\u00e9nto catal\u00e0n. A-i 12 de l\u00f9ggio 'na c\u00f3rte ted\u00e9sca a l'\u00e0 diciar\u00f2u che Puigdemont o po\u00e9iva \u00ease estrad\u00f2u in Sp\u00e0gna s\u00f4lo pe \u00fbzo inpr\u00f2pio de f\u00f3ndi p\u00f9blichi, ma no pe l'ac\u00fbza ci\u00f9 gr\u00e2ve de ribeli\u00f3n. O team leg\u00e2le do pol\u00ectico catal\u00e0n o l'\u00e0 a \u00f2gni m\u00f2ddo d\u00eeto ch'o l'avi\u00e9iva f\u00e6to ric\u00f3rso c\u00f3ntra \u00f2gni decix\u00f3n de estradi\u00e7i\u00f3n. Apr\u00eauvo a-a decix\u00f3n da c\u00f3rte ted\u00e9sca, a-i 19 de l\u00f9ggio 2018, a Sp\u00e0gna a l'\u00e0 revoc\u00f2u i mand\u00e2ti d\u2019ar\u00e8sto eorop\u00eao v\u00e8rso t\u00f9tti i leader catal\u00e9n in f\u00fbga \u00f2 in ez\u00eclio. Inte ele\u00e7io\u00een do 2019 pe-o Parlam\u00e9nto eorop\u00eao in Sp\u00e0gna, o Puigdemont o sai\u00e2 el\u00e8tto ma, into m\u00e0rso 2021, apr\u00eauvo a 'na vota\u00e7i\u00f3n do Parlam\u00e9nto, o l'\u00e0 p\u00e8rso a s\u00f2 inmunit\u00e6. A-i 23 de set\u00e9nbre do 2021 o l'\u00e8 st\u00e6to arest\u00f2u da-a poli\u00e7\u00eea itali\u00e0nn-a m\u00e9ntre o se trov\u00e2va in Algh\u00earo, \u00e7it\u00e6 da Sard\u00e9gna d\u00f3nde se parla anc\u00f3n a l\u00e9ngoa catal\u00e0nn-a, apr\u00eauvo a 'na richi\u00e8sta de estradi\u00e7i\u00f3n da Sp\u00e0gna, ma o l'\u00e9 st\u00e6to m\u00ecsso torna in libert\u00e6 o gi\u00f3rno d\u00f2ppo."}
{"id": "29056", "revid": "12052", "url": "https://lij.wikipedia.org/wiki?curid=29056", "title": "Carles Puigdemont i Casamaj\u00f3", "text": ""}
{"id": "29090", "revid": "10498", "url": "https://lij.wikipedia.org/wiki?curid=29090", "title": "Rai", "text": "A Rai (r\u00e9iza 'na \u00f6ta c\u00f3mme \"RAI\"), conosci\u00fba in itali\u00e0n con o n\u00f3mme \"Radiotelevisione Italiana\", ch'o v\u00eau d\u00ec \"Radio-televix\u00f3n Italiann-a\", a l'\u00e8 a socj\u00eat\u00e6 p\u00f9brica itali\u00e0nn-a concesion\u00e2ia do servi\u00e7io p\u00f9brico televix\u00eevo e radiof\u00f2nico. \nSt\u00f2ia.\nDa-e primme sperimenta\u00e7io\u00een a-a f\u00ecn da go\u00e6ra.\nE primme pr\u00eauve de trasmisci\u00f3n radiof\u00f2nica in Italia n\u00e0scen into 1923 a Tur\u00ecn, con l'Uni\u00f3n Radiof\u00f2nica Italiann-a (URI), assemme a-a SIRAC e a-a Radiofono, d\u00f2ppo qu\u00e2rche \u00e0nno f\u00fbze inta SIPRA, (\"Societ\u00e0 Italiana Pubblicit\u00e0 Radiofonica Anonima\", Socj\u00eat\u00e6 Italiann-a Pubricit\u00e2ia e Radiof\u00f2nica Anonima), a part\u00ee da-o 1926.\nCa\u00f9tto o regimme fasc\u00ecsta e fin\u00eca a Segonda Go\u00e6ra Mondi\u00e2 a vegne av\u00e8rta into 1944 a Rai, con a s\u00ecgla \"Radio Aodi\u00e7io\u00een Italiann-e\", d\u00f2ppo l'esperiensa de l'EIAR (Ente Itali\u00e0n Aodi\u00e7io\u00een Radiof\u00f2niche) avegn\u00fba fra o 1927 e o 1944 con \u00e2tri generi de sperimenta\u00e7io\u00een.\nO d\u00f2ppo go\u00e6ra.\nA n\u00eauva azi\u00e9nda a eredita e d\u00f3zze sta\u00e7io\u00een radiof\u00f2niche in sce \u00f3nde m\u00e9ddie e e d\u00f4e in \u00f3nde c\u00fbrte, gest\u00eee ap\u00f3nto dao Comit\u00f2u de Libera\u00e7i\u00f3n Na\u00e7ion\u00e2 ao n\u00f2rd con p\u00f3nti de emisci\u00f3n da Turin, Milan, Zena, Bol\u00f2gna, Vene\u00e7ia, Veronn-a, P\u00e0doa, Bols\u00e0n, m\u00e9ntre ao s\u00f9d a r\u00e6 l'\u00e9a gest\u00eea dai americh\u00e9n, con emiscio\u00een da Romma, Napoli, Bari, Palermo, Catania, ci\u00f9 di \u00e2tri ponti de trasmisci\u00f3n da Firense, Sanremmo, Turin, Milan e Zena. \nRiscitem\u00f2u co-o t\u00e9npo l'intrego gr\u00f9ppo de trasmetitto\u00ee radio comen\u00e7an asc\u00ec e trasmiscio\u00een ci\u00f9 f\u00ecsse, c\u00f3mme in ocaxi\u00f3n de rionio\u00een de l'Asenbl\u00e9a Costito\u00e9nte, a part\u00ec da-o 25 de z\u00f9gno do 1946, con o sp\u00e0\u00e7io ciam\u00f2u \"Anch\u00eau a-o Parlam\u00e9nto\" (\"Oggi al Parlamento\"). O scist\u00e9mma trasmisc\u00ecvo o p\u00e0ssa cosc\u00ec a 28 trasmetito\u00ee into 1948, con asc\u00ec e primme pr\u00eauve de emisci\u00f3n interna\u00e7ion\u00e2le in \u00f3nde c\u00fbrte da l'inpi\u00e0nto de Pr\u00f2u, verso v\u00e0ri pa\u00ecxi de l'Eor\u00f2pa e de l'America, in itali\u00e0n, fran\u00e7\u00e9ize, spagn\u00f2llo, portogh\u00e9ize, tedesco e \u00e2tre l\u00e9ngoe ci\u00f9 specifiche p\u00e9 \u00e7\u00e8rte na\u00e7io\u00een.\nVegn\u00e8n asc\u00ec inaogor\u00e6 e trasmiscio\u00een in l\u00e9ngoa tedesca p\u00e9 i abitanti german\u00f2foni de l'\u00c2to \u00c0dixe con a r\u00e6 Sender Bozen (con socesivamente l'azonta de quelle in lad\u00ecn) e slav\u00f2foni inta Vene\u00e7ia-Gi\u00f3lia, con Radio Trieste (\u00f2ua Rai Radio Trst A). \nTornan da chi in avanti e pr\u00eauve da televix\u00f3n, inaogor\u00e2 s\u00f3lo into 1954, a-i 3 de zen\u00e2, con i an\u00f3n\u00e7i de Fulvia Colombo che d\u00e0n o v\u00eea a-o Primmo Can\u00e2le Na\u00e7ion\u00e2le, cosc\u00ec l'azi\u00e9nda a c\u00e0ngia sc\u00ecgla da Radio Aodi\u00e7io\u00een Italiann-e a Radiotelevix\u00f3n itali\u00e0nn-a. \nDe quarche \u00e0nno pr\u00ecmma (1951) a nascita do Seg\u00f3ndo Programma Radio (Rai Radio 2), con ina f\u00f3rma de intratenimento ci\u00f9 l\u00e9geo e l'aviamento do T\u00e9rso Programma (Rai Radio 3) con in st\u00e0npo colt\u00f9r\u00e2le. Into m\u00e6ximo per\u00eeodo a v\u00e0 a f\u00e0 parte de l'Uni\u00f3n Eorop\u00e9a de Radiodifox\u00f3n.\nD\u00f2ppo o 1954 e f\u00ecn a-o 1970.\nInti \u00e0nni suces\u00eevi a-a n\u00e0scita de Rai 1 a r\u00e6 de trasmetito\u00ee a cr\u00eauve squ\u00e6xi o 36 da popola\u00e7ion italiann-a. O parte asc\u00ec \u00f9n di programmi ci\u00f9 l\u00f3nghi c\u00f3mme du\u00e2, c\u00f3mme a Dom\u00e9nega Sportiva.\nInte l'\u00e0nno 1955 a vegne mand\u00e2 in \u00f3nda a pr\u00ecmma trasmisci\u00f3n Rai in Eorovix\u00f3n, co-e g\u00e2re sport\u00eeve de VII Olimpi\u00e0di Invern\u00e2li. Fam\u00f3zi asc\u00ec de st'ep\u00f3ca progr\u00e0mmi c\u00f3mme o Caroz\u00e8llo, con l'ingresso de primme recl\u00e0m televix\u00eeve \u00f2 \"No l'\u00e8 m\u00e2i tr\u00f2ppo tardi\", ch'o mostr\u00e2va a scr\u00eeve in itali\u00e0n a chi o no l'\u00e9a bon.\nDa-o 1961 comensa e trasmiscio\u00een Rai 2, a l'epoca o \"Seg\u00f3ndo Progr\u00e0mma\", co-e trasmiscio\u00een inaogor\u00e6 da Rosanna Vaudetti e do\u00ee \u00e0nni d\u00f3ppo comensan e pr\u00eauve asc\u00ec a col\u00f4ri, inti scistemmi NTSC, SECAM e PAL, p\u00e9 p\u00f6i \u00e7erne ufi\u00e7ialmente l'\u00f9rtimo scistemma solo ci\u00f9 d\u00e9xe \u00e0nni d\u00f2ppo, fra o 1976 e o 1977. \nCon l'esig\u00e9nsa de atrov\u00e2 'na s\u00eade ci\u00f9 gr\u00f2ssa a Rai a se trasfeisce cosc\u00ec a Vi\u00e0le Mazzini into 1965, costro\u00eeo da l'architetto Berarducci e anc\u00f3n ach\u00eau \u00f9na de ci\u00f9 inport\u00e0nti scinboli da st\u00f6ia de l'azienda, into m\u00e6ximo \u00e0nno a Nap\u00f3li a se tegne a d\u00eaxima edi\u00e7i\u00f3n do Festival Muxic\u00e2le de l'Eorovix\u00f3n (Eurovision Song Contest).\nDa-o 1970 fin a-i \u00e0nni '90.\nCon o n\u00eauvo dexennio a Rai \u00e0rve a-e trasmiscio\u00een co-o satellite asc\u00ec pe-o Brax\u00ee, l'Argentinn-a, l'Aostralia e o Giap\u00f3n. Vegnan firm\u00e6 into m\u00e9ize de mazzo i ac\u00f2rdi co-a Sipra p\u00e9 a Pubricit\u00e6 Progr\u00e8sso, chi i anticipan de in \u00e0nnu quelli co-a SIP p\u00e9 a filodifox\u00f3n de r\u00e6 radiof\u00f2niche e co-o Minist\u00e9ro da P\u00f9brica Istro\u00e7i\u00f3n (m\u00e0zzo 1971), p\u00e9 favo\u00ee o sviluppo de inn-a programa\u00e7i\u00f3n didattica. Trasmesse asc\u00ec con sperimenta\u00e7io\u00een do scistemma a col\u00f4ri e XX Olimpiadi, tegn\u00f9e a Monego into 1972. \nCo-o 1975 a televix\u00f3n de st\u00e0tto a vegne riform\u00e2, gra\u00e7ie a 'na l\u00e9zze do 14 de arv\u00ec de quell'\u00e0nno: o nomme de d\u00f4e emitenti o diventa Rete 1 e Rete 2, ciam\u00e6 p\u00fbe TV1 \u00f2 TV2, prevedendo asc\u00ec a crea\u00e7i\u00f3n inti \u00e0nni a vegn\u00ee de 'na tersa r\u00e6, poi divegn\u00f9a Rai 3. Con a m\u00e6xima rif\u00f3rma into 1976 nascian e test\u00e6 giornal\u00ecstiche do TG1 e do TG2, presedentemente difatti o telegi\u00f3rnale o l'\u00e9a gest\u00eeo da in \u00f9nica strut\u00fba p\u00e9 o Pr\u00ecmmo e o Segondo. L'11 de ag\u00f3sto o Minist\u00e9ro de Telecomunica\u00e7io\u00een o concedde ufi\u00e7ialmente a-a Rai a poxi\u00e7i\u00f3n de Servi\u00e7io Pubrico.\nDa-o 1977 comensan e trasmiscio\u00een a col\u00f4ri in v\u00eea ufi\u00e7i\u00e2, e vegne inaogor\u00e2 o 15 de dixenbre do 1979 Rai3, con a prezenta\u00e7i\u00f3n a c\u00fba de Fabiana Udenio, a l'\u00e9poca anc\u00f3n ciam\u00e2 Tv3 \u00f2 Rete 3 e da-o 1988, con e r\u00e6e bin\u00e9lle Tv1 e Tv2 divegn\u00fbe Rai Uno, Rai Due e Rai Tre, con in n\u00eauvo progetto grafico.\nCo-i \u00e0nni otanta o r\u00eeva asc\u00ec o primmo programma prud\u00fbo in \u00c2ta Defini\u00e7i\u00f3n (comunemente asc\u00ec HD, da l'ingleize High Definition), cangia asc\u00ec a conpoxi\u00e7i\u00f3n do Cons\u00e9ggio d'Aministra\u00e7i\u00f3n e o regolamento pe a s\u00f2a forma\u00e7i\u00f3n.\nDa-o 1984 va in \u00f3nda o Televideo in sce tutte e tre emitenti televix\u00ecve, into 1987 Rai Tre vegne esp\u00e0nsa a livello de segnale e inte quelli \u00e0nni i tr\u00e9i can\u00e2li van a afianc\u00e2se a-a DC (O Primmo) a-o PSI (O Segondo) e a-o PCI (O Tr\u00e9i). In Radio, a incomins\u00e2 da-o 1989 se dan e primme preuve de trasmisci\u00f3n de IsoRadio, in \u00f3nda in sci\u00e2 r\u00e6 de Aotostr\u00e0dde a-o 103.30 in FM."}
{"id": "29092", "revid": "12052", "url": "https://lij.wikipedia.org/wiki?curid=29092", "title": "El gran Carlemany", "text": ""}
{"id": "29093", "revid": "12052", "url": "https://lij.wikipedia.org/wiki?curid=29093", "title": "F\u00fbzo or\u00e0rio", "text": "'N f\u00fbzo or\u00e0rio o l'\u00e8 'na z\u00f6na ch'a l'\u00e0 adot\u00f2u o m\u00e6ximo t\u00e9npo st\u00e0ndard pe raxo\u00een leg\u00e2li, comerci\u00e2li e soci\u00e2li. I conf\u00ecn di f\u00fbzi or\u00e0ri s\u00f3n solitam\u00e9nte pas\u00e0nti pe qu\u00e9lli di St\u00e2ti \u00f2 de sudivixo\u00een aministrat\u00eeve ciuf\u00eeto che and\u00e2 rigorozam\u00e9nte apr\u00eauvo a 'na \u00e7\u00e8rta longit\u00f9dine, qu\u00e9sto zach\u00e9 o l'\u00e8 ci\u00f9 conveni\u00e9nte av\u00e9i o m\u00e6ximo or\u00e0rio tra do\u00ee terit\u00f6i streitam\u00e9nte ligh\u00e6 tra de l\u00f4.\nT\u00f9tti i f\u00fbzi or\u00e0ri s\u00f3n st\u00e6ti defin\u00eei seg\u00f3ndo a s\u00f2 difer\u00e9nsa risp\u00e8tto a-o T\u00e9npo Cordin\u00f2u Univers\u00e2le (in s\u00ecgla UTC) e van da UTC-12 a UTC+14. A difer\u00e9nsa da l'UTC a l'\u00e8 de s\u00f2lito p\u00e6gia a 'n n\u00f9mero intr\u00eago de \u00f4e, ma gh'\u00e8 de qu\u00e9lle \u00e0ree che \u00e0n 30 \u00f2 45 men\u00fbti de ci\u00f9, c\u00f3mme l'\u00ccndia \u00f2p\u00fb o Nepal.\nPe de ci\u00f9 v\u00e0rie na\u00e7io\u00een, mascimam\u00e9nte qu\u00e9lle scito\u00e6 a de latit\u00f9dine ci\u00f9 \u00e2te, d\u00eauvian pe p\u00e0rte de l'\u00e0nno a cosc\u00ec d\u00eeta \u00f4a leg\u00e2le, azonz\u00e9ndo 'n'\u00f4a a l'\u00f4a loc\u00e2le pe-o per\u00eeodo conpr\u00e9izo tra-a primav\u00e9ia e l'est\u00e6.\nL\u00ecsta di f\u00fbzi or\u00e0ri.\nInta tab\u00e9lla chi de s\u00f3tta e localit\u00e6 che ad\u00eauvian l'\u00f4a leg\u00e2le s\u00f3n elenc\u00e6 seg\u00f3ndo a s\u00f2 difer\u00e9nsa da l'UTC inti mom\u00e9nti inti qu\u00e6 l'\u00f4a leg\u00e2le a no l'\u00e8 in vig\u00f4. Pe c\u00f3ntra, qu\u00e0nde qu\u00e9sta a l'\u00e8 in vig\u00f4, in primav\u00e9ia e in est\u00e6 a s\u00f2 difer\u00e9nsa da-o T\u00e9npo Cordin\u00f2u Univers\u00e2le a l'aom\u00e9nta de 'n'\u00f4a, con l'ece\u00e7i\u00f3n de l'\u00cezoa de Lord Howe, d\u00f3nde a l'aom\u00e9nta de 30 men\u00fbti. Prez\u00e9npio, qu\u00e0nde a gh'\u00e8 l'\u00f4a leg\u00e2le, a Calif\u00f2rnia a l'\u00e8 into f\u00fbzo UTC-7 e o R\u00e9gno Un\u00eeo in UTC+1.\nSt\u00f6ia.\nA poxi\u00e7i\u00f3n apar\u00e9nte do S\u00f4 into \u00e7\u00ea, e d\u00f3nca l'\u00f4a sol\u00e2re, a c\u00e0ngia in b\u00e2ze da pr\u00f2pia poxi\u00e7i\u00f3n in sci\u00e2 T\u00e6ra apr\u00eauvo a-a s\u00f2 f\u00f3rma sf\u00e9rica. Qu\u00e9sta varia\u00e7i\u00f3n a l'\u00e8 p\u00e6gia a qu\u00e0ttro men\u00fbti pe \u00f2gni gr\u00e0ddo de longit\u00f9dine e d\u00f3nca, prez\u00e9npio, o mom\u00e9nto do m\u00eazogi\u00f3rno sol\u00e2re (\u00f2 s\u00e6 do pas\u00e0ggio a-o meridi\u00e0n) a Sp\u00e9zza o l'\u00e8 ci\u00f9 \u00f2 m\u00eano 9 men\u00fbti pr\u00ecmma de qu\u00e9llo de Vintim\u00ecggia, \u00e7it\u00e6 ch'a se tr\u00eauva de 2,2 gr\u00e0ddi v\u00e8rso pon\u00e9nte.\nCo-a fonda\u00e7i\u00f3n de l'\u00f2servat\u00f6io de Greenwich, cre\u00f2u inte l'\u00e0nno 1675, o l'\u00e8 st\u00e6to dec\u00eezo che l'\u00f4a m\u00e9dia de qu\u00e9lla localit\u00e6 (in ingl\u00e9ize \"Greenwich Mean Time\", GMT) a fo\u00eese qu\u00e9lla d\u00eauvi\u00e2 da-i main\u00e6 pe determin\u00e2 a longit\u00f9dine, d\u00e0ndo cosc\u00ec 'n'\u00f4a de riferim\u00e9nto st\u00e0ndard m\u00e9ntre o r\u00e8sto de l'Inghilt\u00e6ra o contino\u00e2va a d\u00eauvi\u00e2 t\u00e9npi div\u00e8rsci inti v\u00e0rri p\u00e0izi.\nT\u00e9npo ferovi\u00e0rio.\nInto XIX s\u00e9colo, co-o gr\u00e0nde svil\u00f9ppo di trasp\u00f2rti e de telecomunica\u00e7io\u00een, o l'\u00eaa divent\u00f2u as\u00e6 ci\u00f9 sconveni\u00e9nte che \u00f2gni localit\u00e6 a l'ad\u00eauvi\u00e0sse o pr\u00f2pio t\u00e9npo sol\u00e2re. Cosc\u00ec, into nov\u00e9nbre do 1840, \u00e0nche a \"Great Western Railway\" a l'\u00e0 incomens\u00f2u a f\u00e2 riferim\u00e9nto a l'\u00f4a do GMT gr\u00e0\u00e7ie a di cron\u00f2metri port\u00e0tili. Qu\u00e9sto scist\u00eama o l'\u00e8 st\u00e6to adot\u00f2u in br\u00eave t\u00e9npo da-e \u00e2tre conpagn\u00eee ferovi\u00e0rie do R\u00e9gno Un\u00eeo, ini\u00e7i\u00e0ndo a \u00ease ciam\u00f2u \"Railway Time\".\nA-i 23 de ag\u00f3sto do 1852 i segn\u00e2li do t\u00e9npo s\u00f3n st\u00e6ti trasm\u00ecssi pi-\u00e2 pr\u00ecmma v\u00f2tta da l'\u00f2servat\u00f6io de Greenwich atrav\u00e8rso o tel\u00e9grafo. A-o 1855, ci\u00f9 do 98% di rel\u00eaui p\u00f9blichi do R\u00e9gno Un\u00eeo o l'ad\u00eauvi\u00e2va o GMT, ma qu\u00e9sto o diventi\u00e2 l'\u00f4a leg\u00e2le de l'\u00eezoa s\u00f4lo da-i 2 de ag\u00f3sto do 1880. De qu\u00e9sto per\u00eeodo gh'\u00e8 di qu\u00e9lli rel\u00eaui as\u00e6 particol\u00e6 che \u00e0n d\u00f4e lan\u00e7\u00e9tte pe-i men\u00fbti: unn-a a segn\u00e2va l'\u00f4a loc\u00e2le e l'\u00e2tra qu\u00e9lla de Greenwich.\nA-i 2 de nov\u00e9nbre do 1868, inte qu\u00e9lla che a l'\u00e9poca a l'\u00eaa a col\u00f2nia brit\u00e0nica da N\u00eauva Zel\u00e0nda, o l'\u00e8 st\u00e6to ofi\u00e7ialm\u00e9nte adot\u00f2u 'n t\u00e9npo st\u00e0ndard da d\u00eauvi\u00e2 in t\u00f9tta a col\u00f2nia. Qu\u00e9sto t\u00e9npo o l'\u00eaa incentr\u00f2u in sce 'na longit\u00f9dine de 172\u00b030\u2032 E da Greenwich, equival\u00e9nte a 11 \u00f4e e 30 m\u00eanuti av\u00e0nti risp\u00e8tto a-o GMT. 'Sto st\u00e0ndard chi o l'\u00eaa conosci\u00fbo c\u00f3mme \"New Zealand Mean Time\".\nParticolarm\u00e9nte conpl\u00e8sso o l'\u00eaa, sc\u00ecnn-a-o XIX s\u00e9colo, o scist\u00eama d\u00eauvi\u00f2u pe tegn\u00ee o t\u00e9npo inte ferov\u00eee de l'Am\u00e9rica do N\u00f2rd. Def\u00e6ti \u00f2gni \u00f2perat\u00f4 ferovi\u00e0rio o l'av\u00e9iva 'n pr\u00f2pio or\u00e0rio st\u00e0ndard, ch'o po\u00e9iva \u00ease qu\u00e9llo de l'\u00f4a loc\u00e2le da s\u00f2 s\u00eade \u00f2 do capol\u00ecnia ci\u00f9 inport\u00e0nte, co-i or\u00e0ri di tr\u00eani che \u00eaan scr\u00eeti d\u00eauvi\u00e0ndo o pr\u00f2pio or\u00e0rio. Cosc\u00ec, inte sta\u00e7io\u00een ci\u00f9 inport\u00e0nti d\u00f3nde o gh'\u00eaa o capol\u00ecnia de v\u00e0rie ferov\u00eee, \u00eaan mostr\u00e6 ci\u00f9 rel\u00eaui, \u00f2gn\u00f9n di qu\u00e6 o segn\u00e2va 'n'\u00f4a difer\u00e9nte.\nO Charles F. Dowd o l'\u00e0 d\u00f3nca prop\u00f2sto, ci\u00f9 \u00f2 m\u00eano into 1863, 'n scist\u00eama di f\u00fbzi or\u00e0ri st\u00e0ndard con difer\u00e9nsa risp\u00e8tto a qu\u00e9lli vix\u00ecn de 'n'\u00f4a, \u00e0nche se a l'\u00e9poca o no l'av\u00e9iva anc\u00f3n public\u00f2u n\u00ecnte in m\u00e9rito, s\u00e9nsa consult\u00e2 sc\u00ecnn-a-o 1869 i fon\u00e7ion\u00e2i de ferov\u00eee. Into 1870 o l'\u00e0 prop\u00f2sto 'na pr\u00ecmma sudivix\u00f3n in qu\u00e0ttro f\u00fbzi or\u00e0ri, con qu\u00e9llo ci\u00f9 a \u00e8st centr\u00f2u in sci\u00e2 capit\u00e2le, Washington D.C., ma za do\u00ee \u00e0nni d\u00f2ppo o pr\u00ecmmo f\u00fbzo o l'\u00eaa baz\u00f2u in sci\u00f4 meridi\u00e0n di 75\u00b0 W e con di conf\u00ecn che and\u00e2van apr\u00eauvo a di elem\u00e9nti natur\u00e2li c\u00f3mme p\u00e0rte di M\u00f3nti Apal\u00e0chi. A \u00f2gni m\u00f2ddo o scist\u00eama do Dowd o no l'\u00e8 m\u00e2i st\u00e6to d\u00eauvi\u00f2u da-e ferov\u00eee, e qu\u00e6 \u00e0n adot\u00f2u inti St\u00e2ti Un\u00eei e in Canad\u00e0 a versci\u00f3n prop\u00f2sta da William F. Allen, edit\u00f4 da \"Traveler's Official Railway Guide\". I conf\u00ecn di f\u00fbzi or\u00e0ri in qu\u00e9sto scist\u00eama pas\u00e2van pe-e sta\u00e7io\u00een ferovi\u00e0rie de \u00e7it\u00e6 ci\u00f9 inport\u00e0nti; prez\u00e9npio o conf\u00ecn tra-o f\u00fbzo \u00f2rient\u00e2le e qu\u00e9llo centr\u00e2le o pas\u00e2va pe Detroit, Buffalo, Pittsburgh, Atlanta e Charleston. Scist\u00eama ch'o l'\u00e8 st\u00e6to ofi\u00e7ialm\u00e9nte adot\u00f2u a-i 18 de nov\u00e9nbre do 1883, gi\u00f3rno d\u00eeto \"o gi\u00f3rno di do\u00ee m\u00eazogi\u00f3rni\" asc\u00ec, qu\u00e0nde \u00f2gni rel\u00eauio de sta\u00e7io\u00een o l'\u00e8 st\u00e6to reset\u00f2u a-o mom\u00e9nto into qu\u00e6 in ciasched\u00f9nn-a f\u00e0scia or\u00e0ria l'\u00f4a st\u00e0ndard a l'\u00eaa ariv\u00e2 a-o m\u00eazogi\u00f3rno.\nI f\u00fbzi do N\u00f2rd Am\u00e9rica s\u00f3n st\u00e6ti ciam\u00e6 Intercoloni\u00e2le, \u00d2rient\u00e2le, Centr\u00e2le, M\u00f3nti e Pac\u00ecfico, Inte 'n \u00e0nno ci\u00f9 \u00f2 m\u00eano l'85% de dux\u00e9nto \u00e7it\u00e6 co-ina popola\u00e7i\u00f3n superi\u00f4 a-i 10.000 abit\u00e0nti a l'av\u00e9iva adot\u00f2u o t\u00e9npo st\u00e0ndard. Ece\u00e7i\u00f3n inport\u00e0nte a l'\u00e8 st\u00e6ta Detroit, scito\u00e2 a-a meit\u00e6 di meridi\u00e9n de riferim\u00e9nto pe-o t\u00e9npo \u00d2rient\u00e2le e qu\u00e9llo Centr\u00e2le, ch'a l'\u00e0 contino\u00f2u a d\u00eauvi\u00e2 o t\u00e9npo loc\u00e2le sc\u00ecnn-a-o 1900, prov\u00e0ndo d\u00f3nca a adat\u00e2se a-o T\u00e9npo Centr\u00e2le St\u00e0ndard e p\u00f6i a-o a qu\u00e9llo \u00d2rient\u00e2le (EST). Qu\u00e9st'\u00f9rtima decix\u00f3n a l'\u00e8 divent\u00e2 ofi\u00e7i\u00e2 co-\u00een'ordin\u00e0nsa do m\u00e0zzo 1915, p\u00f6i ratific\u00e2 da 'n v\u00f4to popol\u00e2re inte l'ag\u00f3sto de l'\u00e0nno d\u00f2ppo. A confux\u00f3n tra-i v\u00e0rri t\u00e9npi a l'\u00e8 st\u00e6ta a-a f\u00ecn ris\u00f2lta qu\u00e0nde i f\u00fbzi or\u00e0ri st\u00e0ndard s\u00f3n st\u00e6ti adot\u00e6 \u00e0nche da-o Congr\u00e8sso di St\u00e2ti Un\u00eei co-o cosc\u00ec d\u00eeto \"Standard Time Act\" di 19 de m\u00e0rso do 1918.\nF\u00fbzi or\u00e0ri glob\u00e2li.\nO matem\u00e0tico Ch\u00eego Filopanti o l'\u00e0 introd\u00fbto l'id\u00eaa de 'n scist\u00eama mondi\u00e2le de f\u00fbzi or\u00e0ri into s\u00f2 l\u00ecbbro \"Miranda!\", public\u00f2u into 1858. Inta s\u00f2 prop\u00f2sta o gh'\u00eaa 24 f\u00fbzi, da l\u00ea ciam\u00e6 \"gi\u00f3rni longitudin\u00e2li\", co-o pr\u00ecmmo ch'o l'\u00eaa centr\u00f2u in sci\u00f4 meridi\u00e0n de R\u00f2mma. Pe de ci\u00f9, o l'av\u00e9iva prop\u00f2sto \u00e0nche 'n t\u00e9npo univers\u00e2le da d\u00eauvi\u00e2 in astronom\u00eea e in telegraf\u00eea. A \u00f2gni m\u00f2ddo, o s\u00f2 l\u00ecbbro o no l'\u00e0 atir\u00f2u t\u00e0nta aten\u00e7i\u00f3n sc\u00ecnn-a div\u00e8rso t\u00e9npo d\u00f2ppo a s\u00f2 m\u00f2rte.\nO canad\u00e9ize Sir Sandford Fleming o l'\u00e0 elabor\u00f2u 'n \u00e2tro scist\u00eama mondi\u00e2le de f\u00fbzi or\u00e0ri into 1879, promov\u00e9ndo a s\u00f2 crea\u00e7i\u00f3n in v\u00e0rie confer\u00e9nse interna\u00e7ion\u00e2li e d\u00f3nca o l'\u00e8 d'ancheu riconosci\u00fbo c\u00f3mme o promot\u00f4 do \"sf\u00f2rso ini\u00e7i\u00e2le ch'o l'\u00e0 port\u00f2u a l'ado\u00e7i\u00f3n di meridi\u00e9n do t\u00e9npo prez\u00e9nte\". A s\u00f2 pr\u00ecmma prop\u00f2sta do 1876 a preved\u00e9iva 'n rel\u00eauio glob\u00e2le de 24 \u00f4e, ch'o l'\u00eaa idealm\u00e9nte poxi\u00e7ion\u00f2u a-o c\u00e9ntro da T\u00e6ra e che d\u00f3nca o no fo\u00eese lig\u00f2u a nisci\u00f9n meridi\u00e0n in superf\u00eccce. Tr\u00e9i \u00e0nni d\u00f2ppo o l'\u00e0 specific\u00f2u c\u00f3mme o s\u00f2 gi\u00f3rno univers\u00e2le o sai\u00e9iva incomens\u00f2u a l'antimeridi\u00e0n de Greenwich (180\u00b0 E e W), amett\u00e9ndo per\u00f2 che l'\u00fbzo di s\u00f2 f\u00fbzi or\u00e0ri a liv\u00e9llo loc\u00e2le o l'\u00eaa as\u00e6 limit\u00f2u. 'Sto scist\u00eama chi o l'\u00e8 st\u00e6to prezent\u00f2u \u00e0nche a-a Confer\u00e9nsa interna\u00e7ion\u00e2le di meridi\u00e9n de l'\u00f2t\u00f4bre 1884, a qu\u00e6 per\u00f2 a no l'av\u00e9iva posci\u00fbo adot\u00e2 do t\u00f9tto a prop\u00f2sta do Fleming, d\u00e6to che a l'\u00eaa s\u00e9nsa e conpet\u00e9nse neces\u00e2ie. A-a s\u00f2 f\u00ecn, a confer\u00e9nsa a l'\u00e0 adot\u00f2u 'n gi\u00f3rno univers\u00e2le de 24 \u00f4e a part\u00ee da-a m\u00eazan\u00e9utte de Greenwich, specific\u00e0ndo per\u00f2 che o s\u00f2 \u00fbzo \"o no dov\u00e9iva interfer\u00ee con qu\u00e9llo de l'\u00f4a loc\u00e2le o st\u00e0ndard d\u00f3nde [qu\u00e9sto o fo\u00eese] dexider\u00e0bile\".\nV\u00e8rso o 1900 squ\u00e6xi t\u00f9tti i l\u00eaughi abit\u00e6 da T\u00e6ra av\u00e9ivan \u00f2rm\u00e2i adot\u00f2u 'n f\u00fbzo or\u00e0rio stand\u00e0rd, scib\u00e9n che p\u00f6chi \u00eaan baz\u00e6 in sci\u00e2 difer\u00e9nsa da-o GMT. Def\u00e6ti in numer\u00f4zi c\u00e2xi a l'\u00e8 st\u00e6ta aplic\u00e2 l'\u00f4a de 'n \u00f2servat\u00f6io astronom\u00ecco loc\u00e2le a t\u00f9tto 'n p\u00e0ize, s\u00e9nsa nisci\u00f9n riferim\u00e9nto a-o GMT. S\u00f4lo d\u00f2ppo v\u00e0rri dec\u00e9nni a ci\u00f9 p\u00e0rte di f\u00fbzi a l'\u00e8 st\u00e6ta st\u00e6ta defin\u00eea in t\u00e8rmini de difer\u00e9nsa da-o GMT, ch'o l'incomens\u00e2va a \u00ease ciam\u00f2u T\u00e9npo Cordin\u00f2u Univers\u00e2le asc\u00ec (\"Coordinated Universal Time\", UTC). Into 1929 a ci\u00f9 p\u00e0rte di p\u00e0izi a l'av\u00e9iva adot\u00f2u di f\u00fbzi or\u00e0ri ligh\u00e6 a 'na \u00e7\u00e8rta difer\u00e9nsa or\u00e0ria intr\u00eaga ma, in v\u00e0rri st\u00e2ti c\u00f3mme l'Ir\u00e0n, l'\u00ccndia e p\u00e0rte de l'Oustr\u00e0lia, qu\u00e9sta a l'\u00eaa pe c\u00f3ntra de 30 men\u00fbti. O Nepal o l'\u00e8 st\u00e6to l'\u00f9rtima na\u00e7i\u00f3n, into 1986, a adot\u00e2 'na difer\u00e9nsa st\u00e0ndard, spost\u00e0ndose a UTC+5:45.\nT\u00f9tti i St\u00e2ti d\u00eauvian a-a giorn\u00e2 d'ancheu di f\u00fbzi or\u00e0ri st\u00e0ndard inte ativit\u00e6 civ\u00eeli, ma no t\u00f9tti aplican o conc\u00e8tto seg\u00f3ndo a s\u00f2 conce\u00e7i\u00f3n \u00f2rigin\u00e2le. Def\u00e6ti in v\u00e0rri p\u00e0izi \u00f2 sudivixo\u00een aministrat\u00eeve s\u00f3n d\u00eauvi\u00e6 de devia\u00e7io\u00een de m\u00eaz\u2019\u00f4a \u00f2 'n qu\u00e0rto d'\u00f4a da-o t\u00e9npo st\u00e0ndard. In \u00e2tri c\u00e2xi, c\u00f3mme in C\u00ecnn-a \u00f2 in \u00ccndia, t\u00f9tto o p\u00e0ize o l'ad\u00eauvia s\u00f4lo 'n f\u00fbzo, a desp\u00e6to da pr\u00f2pia estensci\u00f3n gi\u00f6gr\u00e0fica b\u00e9n b\u00e9n ci\u00f9 \u00e0npia di 15\u00b0 gr\u00e0ddi de longit\u00f9dine ide\u00e2li pe \u00f2gni \u00f4a; pe c\u00f3ntra st\u00e2ti c\u00f3mme a Sp\u00e0gna \u00f2 l'Argent\u00ecnn-a, i qu\u00e6 l'ad\u00eauvian 'n f\u00fbzo st\u00e0ndard, no \u00e0n l'\u00f4a ch'a sai\u00e9iva cor\u00e8tta in sci\u00e2 b\u00e2ze da s\u00f2 poxi\u00e7i\u00f3n gi\u00f6gr\u00e0fica. E consego\u00e9nse de qu\u00e9ste decixo\u00een pol\u00ectiche p\u00eauan infloens\u00e2 fortem\u00e9nte e v\u00ectte di \u00e7itad\u00ecn loc\u00e2li, cre\u00e0ndo di probl\u00eami institu\u00e7ion\u00e2li asc\u00ec, c\u00f3mme in de \u00e0ree da C\u00ecnn-a \u00f2cident\u00e2le. In R\u00f9scia, a qu\u00e6 a l'\u00e0 \u00f9nze f\u00fbzi or\u00e0ri, do\u00ee de qu\u00e9sti s\u00f2n st\u00e6ti scancel\u00e6 into 2010, ma ripristin\u00e6 za into 2014.\nNota\u00e7i\u00f3n.\nISO 8601.\nL'ISO 8601 o l'\u00e8 'n st\u00e0ndard stabil\u00eeo da l'\u00d2rganiza\u00e7i\u00f3n Interna\u00e7ion\u00e2le pi-\u00e2 Standardiza\u00e7i\u00f3n ch'o defin\u00ecsce i m\u00f2ddi de raprezenta\u00e7i\u00f3n de d\u00e6ta e \u00f4e in f\u00f3rma leter\u00e2le, conpr\u00e9ize e spec\u00ecfiche pi-\u00e2 raprezenta\u00e7i\u00f3n di f\u00fbzi or\u00e0ri.\nSe 'na \u00e7\u00e8rta \u00f4a a l'\u00e8 espr\u00e8ssa in T\u00e9npo Cordin\u00f2u Univers\u00e2le (UTC), 'na \"Z\" a va az\u00f3nta s\u00f9bito d\u00f2ppo o t\u00e9npo e s\u00e9nsa 'n sp\u00e0\u00e7io separat\u00f4. Def\u00e6ti a \"Z\" o l'\u00e8 l'indicat\u00f4 da z\u00f6na pe-o z\u00earo UTC e d\u00f3nca, prez\u00e9npio, \"09:30 UTC\" o l'\u00e8 raprezent\u00f2u c\u00f3mme \"09:30Z\" \u00f2 \"0930Z\" e, scimilm\u00e9nte, \"14:45:15 UTC\" o l'\u00e8 scr\u00eeto \"14:45:15Z\" \u00f2 \"144515Z\". O t\u00e9npo UTC o l'\u00e8 conosci\u00fbo \u00e0nche c\u00f3mme \"Zulu\" d\u00e6to che qu\u00e9sto o l'\u00e8 o c\u00f2dice da l\u00e9tia \"Z\" inte l'arfab\u00eato fon\u00e8tico da NATO.\nA difer\u00e9nsa de f\u00fbzo or\u00e0rio da l'UTC a p\u00eau \u00ease scr\u00eeta inti form\u00e2ti \u00b1hh, \u00b1hhmm \u00f2 \u00b1hh:mm, espr\u00e8ssi in \u00f4e av\u00e0nti \u00f2 inder\u00ea risp\u00e8tto a l'UTC. Prez\u00e9npio, se o t\u00e9npo indic\u00f2u o l'\u00e8 de 'n'\u00f4a ci\u00f9 av\u00e0nti risp\u00e8tto a l'UTC (c\u00f3mme in Germ\u00e0nia inte l'inv\u00e8rno), l'indicat\u00f4 da z\u00f6na o sai\u00e2 \"+01:00\", \"+0100\" \u00f2 senplicem\u00e9nte \"+01\". Qu\u00e9sta raprezenta\u00e7i\u00f3n num\u00e9rica di f\u00fbzi or\u00e0ri a v\u00eagne az\u00f3nta a-e \u00f4e loc\u00e2li into m\u00e6ximo m\u00f2ddo into qu\u00e6 s\u00f3n az\u00f3nte e abrevia\u00e7io\u00een arfab\u00e9tiche di f\u00fbzi (c\u00f3mme o \"Z\" s\u00f3rvia minson\u00f2u). A difer\u00e9nsa da l'UTC a l\u2019\u00e9 ci\u00e6o che ch'a c\u00e0ngia con l'\u00f4a leg\u00e2le, def\u00e6ti, prez\u00e9npio, o f\u00fbzo or\u00e0rio de Chicago, ch'a se tr\u00eauva in qu\u00e9llo centr\u00e2le do N\u00f2rd Am\u00e9rica, o l'\u00e8 \"\u22126\" inte l'inv\u00e8rno (\"Central Standard Time\") e \"\u22125\" inte l'est\u00e6 (\"Central Daylight Time\").\nAbrevia\u00e7io\u00een.\nI f\u00fbzi or\u00e0ri s\u00f3n de sp\u00e9sso indic\u00e6 con de abrevia\u00e7io\u00een arfab\u00e9tiche c\u00f3mme \"EST\", \"WST\" e \"CST\", ma a \u00f2gni m\u00f2ddo qu\u00e9ste no fan p\u00e0rte do st\u00e0ndard interna\u00e7ion\u00e2le de d\u00e6ta e \u00f4a ISO 8601. Pe de ci\u00f9 'ste dezigna\u00e7io\u00een chi p\u00eauan \u00ease d\u00f9bie d\u00e6to che, prez\u00e9npio, \"CST\" o p\u00eau scignific\u00e2 s\u00e9gge \"China Standard Time\" (UTC+8), \"Cuba Standard Time\" (UTC-5) e (\"North American\") \"Central Standard Time\" (UTC-6), \u00f3ltre che \u00ease 'na vari\u00e0nte ab\u00e0sta com\u00f9n de ACST (\"Australian Central Standard Time\", UTC+9:30).\nConverscio\u00een.\nE converscio\u00een di t\u00e9npi tra do\u00ee f\u00fbzi van apr\u00eauvo a-a rela\u00e7i\u00f3n: \"t\u00e9npo in A\" - \"difer\u00e9nsa de f\u00fbzo (da l'UTC) in A\" = \"t\u00e9npo in B\" - \"difer\u00e9nsa de f\u00fbzo (da l'UTC) in B\", co \u00f2gni l\u00e2to de l'equa\u00e7i\u00f3n ch'o l'\u00e8 p\u00e6gio a l'UTC. Pe de ci\u00f9 qu\u00e9sta equa\u00e7i\u00f3n a p\u00eau \u00ease rescr\u00eeta c\u00f3mme \"t\u00e9npo in B\" = \"t\u00e9npo in A\" - \"difer\u00e9nsa de f\u00fbzo (da l'UTC) in A\" + \"difer\u00e9nsa de f\u00fbzo (da l'UTC) in B\"\nPrez\u00e9npio, B\u00f3rsa de N\u00eauva York a l'arve a-e 9:30 (EST, difer\u00e9nsa da l'UTC = -5). In Calif\u00f2rnia (PST, difer\u00e9nsa da l'UTC= -8) e in \u00ccndia (IST, difer\u00e9nsa da l'UTC = +5:30) l'\u00f4a a l'\u00e8:\nQu\u00e9sti c\u00e0lcoli p\u00eauan divent\u00e2 as\u00e6 ci\u00f9 conplic\u00e6 vix\u00ecn a-o pas\u00e0ggio da \u00f2 a l'\u00f4a leg\u00e2le, d\u00e6to che a difer\u00e9nsa de f\u00fbzo pe l'\u00e0rea a div\u00e9nta 'na fon\u00e7i\u00f3n de l'\u00f4a UTC. A difer\u00e9nsa da l'UTC a p\u00eau \u00e0nche d\u00e2 c\u00f3mme rizult\u00e2to 'na d\u00e6ta div\u00e8rsa; prez\u00e9npio qu\u00e0nde in Eg\u00ectto (UTC+2) s\u00f3n e 22:00 de lunesd\u00ec, in Pakist\u00e0n e l'1:00 (UTC+5) de m\u00e2tesd\u00ec.\nT\u00e9npo n\u00e0otico.\nSc\u00ecn da-i \u00e0nni '20 o l'\u00e8 d\u00eauvi\u00f2u 'n t\u00e9npo n\u00e0otico st\u00e0ndard inte n\u00e2ve che \u00f2peran in \u00e2to m\u00e2. Cre\u00f2u c\u00f3mme 'na f\u00f3rma ide\u00e2le do scist\u00eama de f\u00fbzi or\u00e0ri ter\u00e8stri, qu\u00e9llo n\u00e0otico o l'\u00e8 form\u00f2u s\u00f4lo da f\u00fbzi de 15\u00b0 spost\u00e6 da-o GMT de 'n n\u00f9mero intr\u00eago de \u00f4e. 'Na l\u00ecnia do c\u00e0ngio de d\u00e6ta n\u00e0otica a se tr\u00eauva in sci\u00f4 180\u00b0 meridi\u00e0n, divid\u00e9ndo in d\u00f4e p\u00e0rte de 7,5\u00b0 o f\u00fbzo ch'o difer\u00ecsce da-o GMT de \u00b112 \u00f4e.\nA \u00f2gni m\u00f2ddo e n\u00e2ve p\u00eauan \u00e7\u00e8rne o t\u00e9npo da \u00f2serv\u00e2 inte \u00f2gni localit\u00e6. Prez\u00e9npio p\u00eauan dec\u00ecdde de regol\u00e2, de s\u00f2lito de n\u00e9utte, i pr\u00f2ppi rel\u00eaui de b\u00f2rdo e no s\u00f4lo qu\u00e0nde l'atrav\u00e8rsan 'na \u00e7\u00e8rta longit\u00f9dine. Pe de ci\u00f9, 'na n\u00e2ve a p\u00eau \u00e0nche \u00e7\u00e8rne de rest\u00e2 senplicem\u00e9nte co-o f\u00fbzo a-a part\u00e9nsa da-o p\u00f2rto pe t\u00f9tto o r\u00e8sto da travers\u00e0dda.\nDistorsci\u00f3n di f\u00fbzi.\nI f\u00fbzi or\u00e0ri ide\u00e2li, cosc\u00ec c\u00f3mme qu\u00e9lli n\u00e0otichi, s\u00f3n baz\u00e6 in sce l'\u00f4a sol\u00e2re m\u00e9dia de 'n particol\u00e2 meridi\u00e0n scito\u00f2u into m\u00eazo de qu\u00e9lla z\u00f6na i qu\u00e6 conf\u00ecn se tr\u00eauvan 7,5 gr\u00e0ddi a lev\u00e0nte e a pon\u00e9nte da-o meridi\u00e0n de riferim\u00e9nto. In pr\u00e0tica, a \u00f2gni m\u00f2ddo, numer\u00f4zi conf\u00ecn di f\u00fbzi s\u00f3n traci\u00e6 t\u00e0nto ci\u00f9 a pon\u00e9nte e in v\u00e0rri p\u00e0izi se tr\u00eauvan do t\u00f9tto de f\u00eaua da-i s\u00f2 f\u00fbzi ide\u00e2li.\nPrez\u00e9npio, \u00e0nche se o pr\u00ecmmo meridi\u00e0n (0\u00b0) o l'atrav\u00e8rsa a Sp\u00e0gna e Fr\u00e0nsa, qu\u00e9sti p\u00e0izi l'ad\u00eauvian l'\u00f4a sol\u00e2re m\u00e9dia de 15 gr\u00e0ddi \u00e8st (qu\u00e9lla do \"Central European Time\") a-o p\u00f2sto de qu\u00e9lla de 0 gr\u00e0ddi, \u00f2 s\u00e6 o \"Greenwich Mean Time\". In Fr\u00e0nsa o l'\u00eaa ini\u00e7ialm\u00e9nte d\u00eauvi\u00f2u o GMT, ma a l'\u00e8 pas\u00e2 a-o CET into per\u00eeodo de l'\u00f2cupa\u00e7i\u00f3n ted\u00e9sca do p\u00e0ize inta Seg\u00f3nda Go\u00e6ra Mondi\u00e2le e o no l'\u00e8 ci\u00f9 st\u00e6to ripristin\u00f2u o f\u00fbzo de pr\u00ecmma. Scimilm\u00e9nte, inti P\u00e0izi B\u00e0sci, pr\u00ecmma da go\u00e6ra a l'\u00eaa d\u00eauvi\u00e2 a cosc\u00ec d\u00eeta \"\u00f4a de Amsterdam\", a qu\u00e6 a l'\u00eaa de v\u00ecnti men\u00fbti ci\u00f9 av\u00e0nti risp\u00e8tto a qu\u00e9lla de Greenwich. \u00d2blig\u00e6 a adot\u00e2, con l'\u00f2cupa\u00e7i\u00f3n milit\u00e2re, o t\u00e9npo ted\u00e9sco, \u00e0n mantegn\u00fbo qu\u00e9sto f\u00fbzo d\u00f2ppo a go\u00e6ra asc\u00ec. Pe de ci\u00f9, a-a meit\u00e6 di \u00e0nni '70, i P\u00e0izi B\u00e0sci, cosc\u00ec c\u00f3mme t\u00e0nte \u00e2tre na\u00e7io\u00een eorop\u00eae, \u00e0n incomens\u00f2u a \u00f2serv\u00e2 inte l'est\u00e6 l'\u00f4a leg\u00e2le.\n'Na rax\u00f3n pe disegn\u00e2 i conf\u00ecn do f\u00fbzo t\u00e0nto ci\u00f9 a pon\u00e9nte do s\u00f2 meridi\u00e0n ide\u00e2le a l'\u00e8 qu\u00e9lla de consent\u00ee 'n \u00fbzo ci\u00f9 efic\u00e9nte da l\u00fbxe sol\u00e2re. \u00c7ertid\u00f9nn-e de qu\u00e9ste localit\u00e6 ad\u00eauvian \u00e0nche l'\u00f4a leg\u00e2le (DST), aoment\u00e0ndo anc\u00f3n de ci\u00f9 a difer\u00e9nsa risp\u00e8tto a l'\u00f4a sol\u00e2re loc\u00e2le. De consego\u00e9nsa, inte l'est\u00e6, o m\u00eazogi\u00f3rno sol\u00e2re inta \u00e7it\u00e6 spagn\u00f3lla de Vigo o l'\u00e8 a-e 14:41, con qu\u00e9sta p\u00e0rte da Sp\u00e0gna \u00f2cident\u00e2le d\u00f3nde, \u00e0nche inta stagi\u00f3n invern\u00e2le e a desp\u00e6to da s\u00f2 poxi\u00e7i\u00f3n 42 gr\u00e0ddi a n\u00f2rd de l'Equat\u00f4, o S\u00f4 o no tram\u00f3nta m\u00e2i pr\u00ecmma de 18:00. Adreit\u00fba, inti gi\u00f3rni vix\u00ecn a-o solst\u00ec\u00e7io d'est\u00e6, a Vigo o S\u00f4 o tram\u00f3nta d\u00f2ppo e 22:00, con di \u00f2rari sc\u00ecmili a qu\u00e9lli de Stoc\u00f3lma, \u00e7it\u00e6 ch'a se tr\u00eauva into m\u00e6ximo f\u00fbzo or\u00e0rio ma 17 gr\u00e0ddi ci\u00f9 a n\u00f2rd, inta qu\u00e6 per\u00f2 l'\u00e0rba a l'\u00e8 b\u00e9n b\u00e9n ci\u00f9 f\u00eeto.\nEz\u00e9npio anc\u00f3n ci\u00f9 estr\u00eamo o l'\u00e8 Nome, in Alaska, scito\u00f2u a 165\u00b0 24' de longit\u00f9dine \u00f2vest, p\u00f6co ci\u00f9 a pon\u00e9nte do f\u00fbzo or\u00e0rio ide\u00e2le da \"Samoa Time Zone\" (165\u00b0W). Per\u00f2 qu\u00e9sta localit\u00e6 a risp\u00e8tta o f\u00fbzo de l'Alaska (135\u00b0 W) inti per\u00eeodi de \u00f4a leg\u00e2le e d\u00f3nca a l'\u00e8 legerm\u00e9nte ci\u00f9 av\u00e0nti de do\u00ee \u00f4e risp\u00e8tto a-o S\u00f4 in inv\u00e8rno e pe ci\u00f9 de tr\u00e6 inte l'est\u00e6. Kotzebue, s\u00e9npre in Alaska, a l'\u00e8 \u00e0nche l\u00ea vix\u00ecn a-o m\u00e6ximo meridi\u00e0n ma, trov\u00e0ndose a n\u00f2rd do \u00c7\u00e8rcio Pol\u00e2re \u00c0rtico, a l'\u00e0 b\u00e9n do\u00ee tram\u00f3nti pe \u00f2gni gi\u00f3rno into per\u00eeodo a l'in\u00ec\u00e7io de ag\u00f3sto, un s\u00f9bito d\u00f2ppo a m\u00eazan\u00e9utte a l'in\u00ec\u00e7io da giorn\u00e2 e l'\u00e2tro p\u00f6co pr\u00ecmma da m\u00eazan\u00e9utte a-a f\u00ecn da giorn\u00e2.\nIn C\u00ecnn-a, a qu\u00e6 a s'est\u00e9nde scinn-a 73\u00b0E ma a l'\u00e0 'n \u00f9nico f\u00fbzo pe t\u00f9tto o s\u00f2 terit\u00f6io (\u00f2 s\u00e6 l'UTC+8 de 120\u00b0E), co-o m\u00eazogi\u00f3rno sol\u00e2re che d\u00f3nca o se p\u00eau verific\u00e2 sc\u00ecnn-a-e 15:00 inte \u00e0ree ci\u00f9 \u00f2cident\u00e2li do p\u00e0ize, c\u00f3mme o Xinjiang. O conf\u00ecn Afghanist\u00e0n-C\u00ecnn-a o s\u00e9gna a ci\u00f9 gr\u00e0nde difer\u00e9nsa de f\u00fbzo or\u00e0rio ter\u00e8stre in sci\u00e2 T\u00e6ra, p\u00e6gia a-e 3,5 \u00f4e tra l' de l'Afghanist\u00e0n e l'UTC+8 da C\u00ecnn-a.\n\u00d4a leg\u00e2le.\nIn v\u00e0rri p\u00e0izi, ma \u00e0nche in de s\u00e9ncie regio\u00een, a l'\u00e8 adot\u00e2 a cosc\u00ec d\u00eeta \u00f4a leg\u00e2le (\"Daylight Saving Time\", DST) inte 'na p\u00e0rte de l'\u00e0nno, ci\u00f9 \u00f2 m\u00eano corispond\u00e9nte a l'est\u00e6. Qu\u00e9sto f\u00e6to o conport\u00e2 in g\u00e9nere l'avansam\u00e9nto do t\u00e9npo segn\u00f2u da-i rel\u00eaui de 'n'\u00f4a v\u00e8rso l'in\u00ec\u00e7io da primav\u00e9ia, pe p\u00f6i vegn\u00ee inder\u00ea a qu\u00e9lla \u00f2rigin\u00e2le in aot\u00f9nno. A mod\u00e8rna \u00f4a leg\u00e2le a l'\u00e8 st\u00e6ta prop\u00f2sta pi-\u00e2 pr\u00ecmma v\u00f3tta into 1907, divent\u00e0ndo as\u00e6 inport\u00e0nte into 1916 apr\u00eauvo a-e mez\u00fbe in t\u00e9npo de go\u00e6ra pe-o ra\u00e7ionam\u00e9nto do carb\u00f3n. Scib\u00e9n che a gh'\u00e8 st\u00e6ta qu\u00e0rche pol\u00e9mica, s\u00f3n numer\u00f4zi i p\u00e0izi che \u00e0n conserv\u00f2u 'sta mez\u00fba chi, con div\u00e8rse vari\u00e0nte che cangian in b\u00e2ze a-o l\u00eaugo e a-o t\u00e9npo. De s\u00f2lito, i St\u00e2ti ci\u00f9 vix\u00ecn a l'Equat\u00f4 no l'ad\u00eauvian l'\u00f4a leg\u00e2le, d\u00e6to che a difer\u00e9nsa stagion\u00e2le inta l\u00fbxe sol\u00e2re a l'\u00e8 m\u00ecnima.\nScist\u00eami inform\u00e0tichi.\nNumer\u00f4zi scist\u00eami \u00f2perat\u00eevi computer incl\u00f9ddan o sup\u00f2rto neces\u00e2io pe travagi\u00e2 con t\u00f9tte (\u00f2 squ\u00e6xi) e posc\u00ecbili \u00f4e loc\u00e2li in b\u00e2ze a-i v\u00e0rri f\u00fbzi or\u00e0ri. I div\u00e8rsci scist\u00eami \u00f2perat\u00eevi l'ad\u00eauvian in g\u00e9nere l'UTC c\u00f3mme st\u00e0ndard de b\u00e2ze pe rilev\u00e2 l'\u00f4a, d\u00e0ndo di serv\u00ec\u00e7\u00e7i pi-\u00e2 conversci\u00f3n de l'\u00f4a loc\u00e2le, da e v\u00e8rso l'UTC, e \u00e0nche a poscibilit\u00e6 de modific\u00e2 outomaticam\u00e9nte e converscio\u00een de l'\u00f4a loc\u00e2le a l'in\u00ec\u00e7io e a-a f\u00ecn de l'\u00f4a leg\u00e2le inti v\u00e0rri f\u00fbzi or\u00e0ri.\nI server in sci\u00e2 R\u00e6 che prezentan de p\u00e0gine Web cre\u00e6 prin\u00e7ipalm\u00e9nte pe 'n p\u00f9blico inte 'n s\u00f4lo f\u00fbzo or\u00e0rio \u00f2 pe 'n interv\u00e0llo limit\u00f2u de f\u00fbzi, in g\u00e9nere fan v\u00e9dde c\u00f3mme \u00f4a qu\u00e9lla loc\u00e2le, a-o masc\u00ecmo ins\u00e9mme a qu\u00e9lla UTC tra par\u00e9ntexi. I sc\u00eeti web \u00f2rient\u00e6 ci\u00f9 a liv\u00e9llo interna\u00e7ion\u00e2le, pe c\u00f3ntra, p\u00eauan mostr\u00e2 i or\u00e0ri s\u00f4lo con l'UTC \u00f2p\u00fb d\u00eauvi\u00e0ndo 'n f\u00fbzo arbitr\u00e2io. Prez\u00e9npio, a versci\u00f3n interna\u00e7ion\u00e2le in l\u00e9ngoa ingl\u00e9ize da CNN a l'incl\u00f9dde o GMT e l'\u00f4a de Hong Kong, m\u00e9ntre a versci\u00f3n statunit\u00e9nse a l'\u00e8 baz\u00e2 in sce l'\u00f4a da c\u00f2sta \u00f2rient\u00e2le. Tra-i sc\u00eeti d\u2019Intern\u00e9tte in ingl\u00e9ize con s\u00eade inti St\u00e2ti Un\u00eei, dedic\u00e6 a-i leto\u00ee do t\u00f9tto o m\u00f3ndo, o l'\u00e8 as\u00e6 com\u00f9n l'\u00fbzo de l\"'US Eastern Time\" e do \"Pacific Time\". O form\u00e2to o l'\u00e8 in g\u00e9nere qu\u00e9lla indic\u00f2u inta n\u00f2tte \"\"datetime\" do W3C.\nI scist\u00eami de p\u00f2sta eletr\u00f2nica e de \u00e2tri strum\u00e9nti de mesag\u00ecstica (chat IRC e t\u00e0nti \u00e2tri) m\u00e0rcan i mes\u00e0ggi con-o t\u00e9npo indic\u00f2u con l'UTC \u00f2p\u00fb incl\u00f9ddan o f\u00fbzo or\u00e0rio do mit\u00e9nte c\u00f3mme p\u00e0rte do mes\u00e0ggio, permet\u00e9ndo a-o progr\u00e0mma ch'o ri\u00e7\u00e9ive de vizoaliz\u00e2 a d\u00e6ta e l'\u00f4a de spedi\u00e7i\u00f3n do mes\u00e0ggio inte l'\u00f4a loc\u00e2le do destinat\u00e2io.\nI d\u00e6ti inti database che incl\u00f9ddan l'indica\u00e7i\u00f3n do t\u00e9npo de s\u00f2lito ad\u00eauvian l'UTC, sorviat\u00f9tto qu\u00e0nde a b\u00e0nca d\u00e6ti a fa p\u00e0rte de 'n scist\u00eama ch'o crove ci\u00f9 f\u00fbzi or\u00e0ri. L'\u00fbzo de l'\u00f4a loc\u00e2le pe-i \"records\" de v\u00e0rie indica\u00e7io\u00een di t\u00e9npi o no l'\u00e8 consegi\u00f2u inti f\u00fbzi che fan \u00fbzo de l'\u00f4a leg\u00e2le d\u00e6to che, 'na v\u00f3tta a l'\u00e0nno, o gh'\u00e8 'n per\u00eeodo de 'n'\u00f4a into qu\u00e6 i or\u00e0ri loc\u00e2li no s\u00f3n ci\u00e6i.\nI scist\u00eami de lun\u00e2io d\u00eauvi\u00e6 a-a giorn\u00e2 d'ancheu de s\u00f2lito ligan a pr\u00f2pia indica\u00e7i\u00f3n do t\u00e9npo a l'UTC, a qu\u00e6 a v\u00eagne p\u00f6i mostr\u00e2 in v\u00e0rio m\u00f2ddo a seg\u00f3nda do f\u00fbzo or\u00e0rio prin\u00e7ip\u00e2 de 'n \u00e7\u00e8rto computer, fon\u00e7ion\u00e0ndo inte riunio\u00een telef\u00f2niche o v\u00eea intern\u00e9tte asc\u00ec. Scist\u00eama che per\u00f2 o fon\u00e7ionn-a m\u00eano b\u00e9n qu\u00e0nde o se ghe mescia da 'n f\u00fbzo a 'n \u00e2tro, d\u00e6to che se prez\u00f9mme che i f\u00e6ti dov\u00e9ivan capit\u00e2 into m\u00e6ximo f\u00fbzo or\u00e0rio into qu\u00e6 o se trov\u00e2va o computer \u00f2 o telefon\u00ecn a-o mom\u00e9nto da crea\u00e7i\u00f3n de l'ev\u00e9nto, o qu\u00e6 o pori\u00e9iva \u00ease mostr\u00f2u a-o mom\u00e9nto sbagli\u00f2u. Prez\u00e9npio, se un de N\u00eauva York o v\u00eau incontr\u00e2 quarched\u00f9n de Los Angeles a-e 09:00 e o l'inser\u00ecsce 'na v\u00f4xe into s\u00f2 lun\u00e2io digit\u00e2le pe qu\u00e9lla \u00f4a (che o computer o prez\u00f9mme \u00ease qu\u00e9lla de N\u00eauva York), a v\u00f4xe into lun\u00e2io a sai\u00e2 a-e 06:00 se a fo\u00eese d\u00eauvi\u00e2 l'\u00f4a de 'n computer da z\u00f6na. Pe evit\u00e2 qu\u00e9sto probl\u00eama, a gh'\u00e8 asc\u00ec a poscibilit\u00e6 inte verscio\u00een ci\u00f9 n\u00eauve de Microsoft Outlook de inser\u00ee o f\u00fbzo or\u00e0rio into qu\u00e6 o suc\u00eadi\u00e2 'n f\u00e6to, fon\u00e7ionalit\u00e6 che per\u00f2 a no l'\u00e8 dispon\u00ecbile in t\u00f9tti i \u00e2tri scist\u00eami. O software do lun\u00e2io o d\u00eave gest\u00ee \u00e0nche o probl\u00eama de l'\u00f4a leg\u00e2le: def\u00e6ti se, pe di mot\u00eevi pol\u00ectichi, e d\u00e6te de in\u00ec\u00e7io e de f\u00ecn de l'\u00f4a leg\u00e2le s\u00f3n cangi\u00e6 e v\u00f4xe into lun\u00e2io dovi\u00e9ivan rest\u00e2 invari\u00e6 inte l'\u00f4a loc\u00e2le, scib\u00e9n che p\u00eauan cangi\u00e2 risp\u00e8tto a l'\u00f4a UTC. In Microsoft Outlook, i \"timestamp\"\" s\u00f3n d\u00f3nca archivi\u00e6 e comunic\u00e6 s\u00e9nsa a difer\u00e9nsa de f\u00fbzo risp\u00e8tto a l'\u00f4a leg\u00e2le. D\u00f3nca, 'n apontam\u00e9nto a L\u00f3ndra a m\u00eazogi\u00f3rno inte 'n gi\u00f3rno d'est\u00e6 o sai\u00e2 raprezent\u00f2u c\u00f3mme 12:00 (UTC+0), \u00e0nche se l'ev\u00e9nto o l'\u00e8 prev\u00ecsto pe-e 13:00 UTC. In Google Calendar, i ev\u00e9nti into lun\u00e2io s\u00f3n archivi\u00e6 in UTC, \u00e0nche se s\u00f2n de s\u00f2lito mostr\u00e6 inte l'\u00f4a loc\u00e2le, e pori\u00e9ivan \u00ease modific\u00e6 s\u00f4lo da 'n c\u00e0ngio de f\u00fbzo or\u00e0rio, scib\u00e9n che l'in\u00ec\u00e7io e a f\u00ecn norm\u00e2li de l'\u00f4a leg\u00e2le s\u00f3n conpens\u00e6 (scimilm\u00e9nte a t\u00e0nti \u00e2tri progr\u00e0mmi de qu\u00e9sto t\u00eepo).\nScist\u00eami \u00f2perat\u00eevi.\nUnix.\nA ci\u00f9 p\u00e0rte di scist\u00eami Unix-like, incl\u00fbzi Linux e Mac OS X, a mant\u00eagne l'\u00f4a de scist\u00eama into form\u00e2to \"time_t\", ch'o raprezenta o n\u00f9mero de seg\u00f3ndi pas\u00e6 da-e 00:00:00 UTC do z\u00e9uggia 1\u00b0 zen\u00e2 1970. Pe inposta\u00e7i\u00f3n predefin\u00eea, a raprezenta\u00e7i\u00f3n est\u00e8rna a l'\u00e8 in UTC, scib\u00e9n che i s\u00e9nci proc\u00e8ssi p\u00eauan specific\u00e2 i f\u00fbzi or\u00e0ri d\u00eauvi\u00e0ndo a vari\u00e0bile d'anbi\u00e9nte TZ. Qu\u00e9sto f\u00e6to o consente a-i \u00f9tenti in ci\u00f9 f\u00fbzi or\u00e0ri de d\u00eauvi\u00e2 o m\u00e6ximo computer, co-e rispet\u00eeve \u00f4e loc\u00e2li che s\u00f3n vizoaliz\u00e6 coretam\u00e9nte a \u00f2gni \u00f9tente. E informa\u00e7io\u00een in sci\u00f4 f\u00fbzo or\u00e0rio ci\u00f9 sp\u00e9sso v\u00eagnan da-a b\u00e0nca d\u00e6ti IANA di f\u00fbzi or\u00e0ri. Def\u00e6ti, in v\u00e0rri scist\u00eami, incl\u00fbzi t\u00f9tti qu\u00e9lli che l'ad\u00eauvian a libr\u00e0ia C GNU, p\u00eauan d\u00eauvi\u00e2 qu\u00e9sta b\u00e0nca d\u00e6ti.\nMicrosoft Windows.\nI scist\u00eami \u00f2perat\u00eevi che s\u00f3n baz\u00e6 in sce de verscio\u00een de Windows ci\u00f9 v\u00eagie do Windows 2000 ad\u00eauvi\u00e2van l'\u00f4a loc\u00e2le ma, co-o 2000 e t\u00f9tte verscio\u00een suces\u00eeve se p\u00eau d\u00eauvi\u00e2 l'UTC c\u00f3mme t\u00e9npo de b\u00e2ze do scist\u00eama. O reg\u00ecstro de scist\u00eama o cont\u00eagne informa\u00e7io\u00een in sci\u00f4 f\u00fbzo or\u00e0rio c\u00f3mme a difer\u00e9nsa de f\u00fbzo da l'UTC \u00f2 de r\u00e9gole che fan mostran e d\u00e6te de l'in\u00ec\u00e7io e de f\u00ecn pe l'\u00f4a leg\u00e2le inte \u00f2gni z\u00f6na. L'intera\u00e7i\u00f3n con l'\u00f9tente de s\u00f2lito a l'ad\u00eauvia l'\u00f4a loc\u00e2le e o software aplicat\u00eevo o l'\u00e8 in gr\u00e0ddo de calcol\u00e2 l'\u00f4a inte v\u00e0rie localit\u00e6. I \"Remote Desktop Services\" (\u00f2 \"Terminal Services\") perm\u00e9ttan a-i dispoxit\u00eevi in rem\u00f6to de rindiris\u00e2 e inposta\u00e7io\u00een do f\u00fbzo or\u00e0rio a-o \"Terminal Server\", de m\u00f2ddo che i \u00f9tenti p\u00eauan cosc\u00ec vizoaliz\u00e2 l'\u00f4a cor\u00e8tta a-o pr\u00f2pio f\u00fbzo inte sescio\u00een desktop/aplica\u00e7i\u00f3n. \"Terminal Services\" o l'ad\u00eauvia l'\u00f4a de b\u00e2ze do server in sci\u00f4 Terminal Server e e informa\u00e7io\u00een in sci\u00f4 f\u00fbzo or\u00e0rio do client pe calcol\u00e2 l'\u00f4a inta sesci\u00f3n.\nLengo\u00e0ggi de programa\u00e7i\u00f3n.\nJava.\nM\u00e9ntre a ci\u00f9 p\u00e0rte di software aplicat\u00eevi a l'ad\u00eauvia o scist\u00eama \u00f2perat\u00eevo sotost\u00e0nte pe-e informa\u00e7io\u00een in sci\u00f4 f\u00fbzo or\u00e0rio, a piataf\u00f3rma Java, da-a versci\u00f3n 1.3.1, a l'\u00e0 mantegn\u00fbo a pr\u00f2pio b\u00e0nca d\u00e6ti di f\u00fbzi or\u00e0ri. Qu\u00e9sto b\u00e0nca d\u00e6ti a v\u00eagne agiorn\u00e2 \u00f2gni v\u00f2tta che c\u00e0ngian e r\u00e9gole do f\u00fbzo or\u00e0rio. Oracle o forn\u00ecsce 'n strum\u00e9nto de agiornam\u00e9nto pe qu\u00e9sto conp\u00eeo.\nIn alternat\u00eeva a-e informa\u00e7io\u00een in sci\u00f4 f\u00fbzo or\u00e0rio forn\u00eee in bundle co-a piataf\u00f3rma Java, i programato\u00ee p\u00eauan \u00e7\u00e8rne de d\u00eauvi\u00e2 a libr\u00e0ia Joda-Time. Qu\u00e9sta libr\u00e0ia a l'incl\u00f9dde i d\u00e6ti in sci\u00f4 f\u00fbzo or\u00e0rio baz\u00e6 in sci\u00f4 database di f\u00fbzi or\u00e0ri IANA.\nA part\u00ee da Java 8 a l'\u00e8 dispon\u00ecbile 'na n\u00eauva API de d\u00e6ta e \u00f4a ch'a p\u00eau agiut\u00e2 a convert\u00ee i f\u00fbzi or\u00e0ri.\nJavaScript.\nTradi\u00e7ionalm\u00e9nte, o l'\u00e8 st\u00e6to f\u00e6to p\u00f6co in t\u00e8rmini de sup\u00f2rto do f\u00fbzo or\u00e0rio pe JavaScript. Fondamentalm\u00e9nte, o programat\u00f4 o dov\u00e9iva estr\u00e2e a difer\u00e9nsa de f\u00fbzo da l'UTC inser\u00ecndo 'n \u00f2g\u00e8tto \u00f4a, \u00f2tegn\u00ecndo 'n'\u00f4a GMT da qu\u00e9sto e segn\u00e0ndo a difer\u00e9nsa di do\u00ee valo\u00ee. Qu\u00e9sto per\u00f2 o no da 'na solu\u00e7i\u00f3n pe-e varia\u00e7io\u00een de l'\u00f4a leg\u00e2le ci\u00f9 conpl\u00e8sse, c\u00f3mme e dire\u00e7io\u00een diverg\u00e9nti de l'\u00f4a leg\u00e2le tra-i emisf\u00eari n\u00f2rd e s\u00f9d.\nL'ECMA-402, o st\u00e0ndard in sce l'interna\u00e7ionaliza\u00e7i\u00f3n de API pe JavaScript, o forn\u00ecsce di m\u00f2ddi pe format\u00e2 i f\u00fbzi or\u00e0ri. A \u00f2gni m\u00f2ddo, apr\u00eauvo a di v\u00ecncoli de dimensci\u00f3n, de qu\u00e9lle inplementa\u00e7io\u00een \u00f2 distribo\u00e7io\u00een no l'incl\u00f9ddan.\nPerl.\nL'\u00f2g\u00e8tto DateTime in lengo\u00e0ggio Perl o sup\u00f2rta t\u00f9tti i f\u00fbzi or\u00e0ri inta b\u00e0nca d\u00e6ti Olson e o l'incl\u00f9dde a poscibilit\u00e6 de \u00f2tegn\u00ee, inpost\u00e2 e convert\u00ee div\u00e8rsci f\u00fbzi or\u00e0ri.\nPHP.\nI \u00f2g\u00e8tti DateTime e e relat\u00eeve fon\u00e7io\u00een s\u00f3n st\u00e6ti conpil\u00e6 into \"core\" PHP a part\u00ee da-a versci\u00f3n 5.2. Qu\u00e9sto f\u00e6to o l'incl\u00f9dde a poscibilit\u00e6 de \u00f2tegn\u00ee e inpost\u00e2 o f\u00fbzo or\u00e0rio do script de default, con DataTime ch'o l'\u00e8 a conosc\u00e9nsa do pr\u00f2pio f\u00fbzo or\u00e0rio. \u00c0npia docomenta\u00e7i\u00f3n in sce qu\u00e9sto f\u00e6to a l'\u00e8 d\u00e6ta da PHP.net. C\u00f3mme not\u00f2u chi, a b\u00e0nca d\u00e6ti ci\u00f9 rec\u00e9nte di f\u00fbzi or\u00e0ri a p\u00eau \u00ease inplement\u00e2 pe m\u00eazo da \"timezonedb\" PECL.\nPython.\nO m\u00f2dolo \"datetime\" st\u00e0ndard incl\u00fbzo in Python o memoriza e o l'\u00f2pera in sci\u00e2 cl\u00e0sse de informa\u00e7io\u00een in sci\u00f4 f\u00fbzo or\u00e0rio \"tzinfo\". O m\u00f2dolo \"pytz\" de t\u00e8rse p\u00e0rte o forn\u00ecsce l'intr\u00e2 a-a b\u00e0nca d\u00e6ti conpl\u00eata di f\u00fbzi or\u00e0ri IANA. A difer\u00e9nsa neg\u00e2 de f\u00fbzo or\u00e0rio in seg\u00f3ndi a l'\u00e8 p\u00f6i memoriz\u00e2 inti atrib\u00fbti \"time.timezone\" e \"time.altzone\". Da Python 3.9, o m\u00f2dolo \"zoneinfo\" o l'\u00e0 introd\u00fbto a gesti\u00f3n do f\u00fbzo or\u00e0rio s\u00e9nsa bez\u00e9ugno de m\u00f2doli de t\u00e8rse p\u00e0rte.\nSmalltalk.\n\u00d2gni dial\u00e9tto Smalltalk o v\u00eagne forn\u00eeo co-e s\u00f2 cl\u00e0sse integr\u00e6 pe d\u00e6te, \u00f4e e m\u00e0rche tenpor\u00e2li; s\u00f4lo \u00e7ertid\u00f9nn-e de qu\u00e6 inplementan e cl\u00e0sse \"DateAndTime\" e \"Duration\" c\u00f3mme specific\u00f2u into st\u00e0ndard ANSI Smalltalk. VisualWorks o forn\u00ecsce 'na cl\u00e0sse TimeZone ch'a sup\u00f2rta sc\u00ecnn-a d\u00f4e tranxi\u00e7io\u00een de offset ricor\u00e9nti \u00f2gni \u00e0nno, che se prez\u00f9mme sai\u00e0n aplic\u00e6 a t\u00f9tti i \u00e0nni, seg\u00f3ndo o m\u00e6ximo conportam\u00e9nto di f\u00fbzi or\u00e0ri de Windows. Squeak o forn\u00ecsce 'na cl\u00e0sse Timezone ch'a no sup\u00f2rta nisci\u00f9nn-a tranxi\u00e7i\u00f3n de offset. Dolphin Smalltalk o no sup\u00f2rta pr\u00f2pio nisci\u00f9n f\u00fbzo or\u00e0rio.\nPe-o p\u00ecn sup\u00f2rto da b\u00e0nca d\u00e6ti tz,\"zoneinfo\", inte 'n'aplica\u00e7i\u00f3n Smalltalk (incl\u00fbzo o sup\u00f2rto pe \u00f2gni n\u00f9mero de tranxi\u00e7io\u00een offset ricor\u00e9nti \u00f2gni \u00e0nno e qu\u00e9llo pe div\u00e8rse r\u00e9gole de tranxi\u00e7i\u00f3n offset tra-i \u00e0nni in \u00e0nni div\u00e8rsci) a t\u00e8rsa p\u00e0rte open-source, \u00f2 s\u00e6 a libr\u00e0ia Chronos d\u00e6ta/\u00f4a, conf\u00f3rme a ANSI e Smalltalk, a l'\u00e8 dispon\u00ecbile pe l'\u00fbzo con un di qu\u00e9sti dial\u00e9tti Smalltalk: VisualWorks, Squeak, Gemstone o Dolphin.\nT\u00e9npo into Sp\u00e0\u00e7io.\nI ve\u00eccoli spa\u00e7i\u00e2li \u00f2rbit\u00e0nti p\u00eauan speriment\u00e2 t\u00e0nte \u00e0rbe e tram\u00f3nti, \u00f2 \u00e0nche nisci\u00f9n, inte 'n per\u00eeodo de 24 \u00f4e. Pert\u00e0nto, o no l'\u00e8 posc\u00ecbile calibr\u00e2 l'\u00f4a risp\u00e8tto a-o S\u00f4 e rispet\u00e2 'n c\u00eeclo s\u00e9unno/veg\u00eaa de 24 \u00f4e. 'Na pr\u00e0tica com\u00f9n pe l'esplora\u00e7i\u00f3n do sp\u00e0\u00e7io a consciste inte l'ad\u00eauvi\u00e2 o t\u00e9npo ter\u00e8stre do sc\u00eeto de sl\u00e0nso \u00f2 do contr\u00f2llo da misci\u00f3n, sincroniz\u00e0ndo i c\u00eecli de s\u00e9unno de l'equip\u00e0ggio e di control\u00f4 a t\u00e6ra. A Sta\u00e7i\u00f3n Spa\u00e7i\u00e2le Interna\u00e7ion\u00e2le a l'ad\u00eauvia de s\u00f2lito o \"Greenwich Mean Time\", in s\u00ecgla GMT.\nO rilevam\u00e9nto do t\u00e9npo in sce M\u00e0rte o p\u00eau \u00ease ci\u00f9 conpl\u00e8sso, da-o mom\u00e9nto che o pian\u00eata o l'\u00e0 'n gi\u00f3rno sol\u00e2re de ci\u00f9 \u00f2 m\u00eano 24 \u00f4e e 20 men\u00fbti, conosci\u00fbo c\u00f3mme sol. I controlo\u00ee da-a T\u00e6ra pe \u00e7\u00e8rte miscio\u00een in sce M\u00e0rte \u00e0n sincroniz\u00f2u i pr\u00f2ppi c\u00eecli s\u00e9unno/veg\u00eaa co-o gi\u00f3rno mar\u00e7i\u00e0n, zach\u00e9 l'ativit\u00e6 di rover a energ\u00eea sol\u00e2re in sci\u00e2 superf\u00eccce a l'\u00eaa lig\u00e2 a-i per\u00eeodi de l\u00fbxe e de sc\u00fbo."}
{"id": "29094", "revid": "12052", "url": "https://lij.wikipedia.org/wiki?curid=29094", "title": "San Mich\u00ea", "text": "San Mich\u00ea Arc\u00e0ngiou (asc\u00ec San Mich\u00ea Arcangelu, da l'ant\u00ecgu ebr\u00e0icu \"M\u012bkh\u0101'el\", c'u v\u00f6 d\u00ec \"Chi u l'\u00e8 cumme u Segn\u00f9\", in gr\u00e9cu \"\u039c\u03b9\u03c7\u03b1\u03ae\u03bb\", in lat\u00ecn \"Michahel\", in itali\u00e0n \"San Michele Arcangelo\"), u l'\u00e8 \u00fcn di ci\u00fc impurtanti arcangiui du Cristian\u00e9ximu, de l'Ebraismu e de l'Islam. Vener\u00e0u cumme santu inta cunfesci\u00f9n cat\u00f2lica u cumpa\u00ecsce cumme prinsipe di \u00e0ngiui intu N\u00f6vu (Giuda, 9; Apucal\u00ecsse, XII, 7) e intu Ant\u00ecgu Testamentu (Daniele, X, 13, 21; XII,1).\nSt\u00f2ia e venerasi\u00f9n.\nU c\u00fcltu de venerasi\u00f9n de San Mich\u00ea u l'\u00e8 de lungu ant\u00ecgu, atest\u00e0u z\u00e0 in epuca Rumana inte z\u00f2ne ci\u00fc a levante de l'Imp\u00e9(r)u, cumme in Grecia, Sc\u00ecria e Armennia. Ci\u00fc a punente u vegne mensciun\u00e0 intu VI seculu d.C. inta sit\u00e0i de Rumma. "}
{"id": "29095", "revid": "1211", "url": "https://lij.wikipedia.org/wiki?curid=29095", "title": "A Vella", "text": ""}
{"id": "29100", "revid": "1211", "url": "https://lij.wikipedia.org/wiki?curid=29100", "title": "Mongiardin", "text": ""}
{"id": "29102", "revid": "12052", "url": "https://lij.wikipedia.org/wiki?curid=29102", "title": "\u00d2vi", "text": "\u00d2vi (\u00c2vi in zen\u00e9ize) l'\u00e9 'na frasi\u00f3n abandun\u00f2 ch'a f\u00f2 parte dei cum\u00fcne 'd Mungiard\u00e9in. \u00d2vi l'\u00e9 st\u00f2 abandun\u00f2 inti \u00f2ni sinquanta. Ei pa\u00ecze l'\u00eaa div\u00eezu in \"\u00d2vi da chi\" e \"\u00d2vi da l\u00f2\", e inti \u00fcrtimi \u00f2ni gh'\u00eaa sulu p\u00fc 'na vint\u00e0in-a 'd pers\u00f3n-e."}
{"id": "29103", "revid": "1211", "url": "https://lij.wikipedia.org/wiki?curid=29103", "title": "Avi", "text": ""}
{"id": "29104", "revid": "12052", "url": "https://lij.wikipedia.org/wiki?curid=29104", "title": "L\u00ecgure coloni\u00e2le", "text": "O l\u00ecgure coloni\u00e2le o l'\u00e9 o sotogr\u00f9ppo da l\u00e9ngoa l\u00ecgure ch'o n'arech\u00e9ugge e parl\u00e2te e i dial\u00e9tti dif\u00fbxi inte qu\u00e9lli p\u00f2sti che s\u00f3n a-o de f\u00eaua do \"continuum\" dialet\u00e2le l\u00ecgure, d\u00f3nca destac\u00e6 e izol\u00e6 rigo\u00e0rdo a-a Lig\u00f9ria \u201clengo\u00ecstica\u201d.\nDescri\u00e7i\u00f3n.\nO gr\u00f9ppo de parl\u00e2te conosci\u00fbo c\u00f3mme \u201cl\u00ecgure coloni\u00e2le\u201d o l'\u00e9 qu\u00e9lla sudivix\u00f3n da l\u00e9ngoa l\u00ecgure ch'a n'arech\u00e9ugge e variet\u00e6 parl\u00e6 inte p\u00f2sti dist\u00e0nti da-a madrep\u00e0tria e che d\u00f3nca o l'\u00e9 form\u00f2u da qu\u00e9lli dial\u00e9tti destac\u00e6 da-o sp\u00e0\u00e7io dialet\u00e2le l\u00ecgure, che in c\u00e0ngio o coinc\u00ecdde co-a L\u00ecg\u00f9ria \u201clengo\u00ecstica\u201d. Se tr\u00e0tta d\u00f3nca de 'na sudivix\u00f3n che, a-o contr\u00e2io de \u00e2tre s\u00eai inte qu\u00e6 se peu spart\u00ee o l\u00ecgure, a no l'\u00e9 baz\u00e2 in sce di crit\u00eai lengo\u00ecstichi ma ciuf\u00eeto in sce 'n s\u00e9nplice rip\u00e0rto giogr\u00e0fico, e def\u00e6ti a conpr\u00e9nde parl\u00e2te de \u00f2rig\u00ecne desp\u00e6gia e as\u00e6 difer\u00e9nti fra de l\u00f4.\nPrez\u00e9npio inte sto gr\u00f9ppo chi gh'\u00e9 conpr\u00e9izo dial\u00e9tti c\u00f3mme o tabarch\u00ecn, ch'o ne v\u00e9n da 'na f\u00f3rma ci\u00f9 ant\u00eega do zen\u00e9ize de P\u00eagi, o fig\u00f3n, ch'ancheu o no l'ex\u00ecste ci\u00f9, svilup\u00f2u prin\u00e7ipalm\u00e9nte da-a parl\u00e2ta de Ventim\u00ecggia, \u00f2 anc\u00f3n o bonifa\u00e7\u00ecn, svilup\u00f2u in sci\u00e2 b\u00e2ze de f\u00f3rme ant\u00eeghe di dial\u00e9tti da Riv\u00eaa de Pon\u00e8nte.\nSt\u00f6ia.\nC\u00f2rsega.\nL\u00f3nghi e desp\u00e6gi s\u00f3n i f\u00e6ti st\u00f2richi ch'\u00e0n lig\u00f2u a Rep\u00f9blica de Z\u00eana co-a C\u00f2rsega, t\u00e0nto ch'a ghe sai\u00e2 lig\u00e2 publicam\u00e9nte, into b\u00e9n e into m\u00e2, pe qu\u00e6xi \u00e7\u00ecnque s\u00e9coli. 'Na p\u00e0rte inport\u00e0nte inte sti f\u00e6ti ghe l'\u00e0 av\u00fba o B\u00e0nco S\u00e0n Z\u00f2rzo, pe m\u00e9zzo do qu\u00e6 a Rep\u00f9blica a govern\u00e2va l'\u00eezoa.\nO contr\u00f2llo zen\u00e9ize in sce l'\u00eezoa, a-o m\u00e0nco in m\u00f2ddo ofi\u00e7i\u00e2le, o l'\u00e9 comens\u00f2u into 1447, \u00f2 s\u00e6 qu\u00e0nde o P\u00e0ppa Nicol\u00f2 V, ch'o l'\u00eaa de Sarz\u00e0nn-a, o l'\u00e0 m\u00ecsso e fortifica\u00e7io\u00ecn sott'a-o contr\u00f2llo di Zen\u00e9ixi, ch'\u00e0n av\u00fbo l'ar\u00e9nbo asc\u00ec di baro\u00ecn do p\u00f2sto che vo\u00e9ivan contrast\u00e2 e anbi\u00e7io\u00ecn di Aragon\u00e9ixi inta z\u00f6na. A t\u00f9tti i m\u00f2ddi o dom\u00ecnio da Sup\u00e8rba o s'estendi\u00e2 de r\u00e6o a l'intr\u00eaga \u00eezoa, a cax\u00f3n de v\u00e0rie ribelio\u00ecn e di interv\u00e9nti milit\u00e2ri foest\u00ea, tra i qu\u00e6 s'areg\u00f2rdan e insure\u00e7io\u00ecn goid\u00e6 da-o Sanp\u00ea C\u00f2rso e da-o Pasqu\u00e6n P\u00f2uli \u00f2 l'invax\u00f3n t\u00f9rco-fran\u00e7\u00e9ize do 1553. Scitoa\u00e7i\u00f3n b\u00e9n desp\u00e6gia a l'\u00e9 st\u00e6ta in c\u00e0ngio qu\u00e9lla de prin\u00e7ip\u00e6 \u00e7it\u00e6 in sci\u00e2 cost\u00eaa, c\u00e9ntri do pot\u00eare coloni\u00e2le e, inte t\u00e0nti c\u00e2xi, nasci\u00fbi in g\u00eeo a-i cast\u00e9lli e a-e fort\u00e9sse ti\u00e6 sci\u00f9 da-i Zen\u00e9ixi m\u00e6ximi pe dif\u00e9nde i s\u00f2 inter\u00e8sci, c\u00f3mme S\u00e0n Fior\u00e9nso (fond\u00e2 inta meit\u00e6 do s\u00e9colo XIV), C\u00e0lvi (1268), Bast\u00eea (1378), Aj\u00e0sso (1492), Sart\u00eana (1507), e P\u00f2rto V\u00eagio (fort\u00e9ssa do 1539). S'areg\u00f2rda Bonif\u00e0\u00e7io asc\u00ec, f\u00f3nda t\u00f3rna con g\u00e9nte l\u00ecgure into 1195, che da qu\u00e9llo mom\u00e9nto o sai\u00e2 o c\u00e9ntro fondament\u00e2le p\u00f2-u pot\u00eare zen\u00e9ize inte l'\u00eezoa, e qu\u00e9sto o l'\u00e9 testimoni\u00f2u anc\u00f3n ancheu da-a prez\u00e9nsa, scib\u00e9n che inte 'na scitoa\u00e7i\u00f3n ciuf\u00eeto cr\u00ectica, de 'na parl\u00e2ta do t\u00f9tto l\u00ecgure, o bonifa\u00e7\u00ecn.\nI Tabarch\u00ecn.\nP\u00f2polo e dial\u00e9tto, qu\u00e9llo tabarch\u00ecn, ch'o l'\u00e0 a s\u00f2 \u00f2r\u00ecgine inte l'\u00eezoa de Tab\u00e0rca d\u00f3nde, a part\u00ee da-o 1540, s'\u00e9 instal\u00f2u a fam\u00ecggia zen\u00e9ize di Lomel\u00ecn (scign\u00f4ri de P\u00eagi), co-o perm\u00ecsso do b\u00eay de T\u00f9nixi pe po\u00e9i sfrut\u00e2 a p\u00e8sca do co\u00e2lo. Seg\u00f3ndo a tradi\u00e7i\u00f3n qu\u00e9llo perm\u00ecsso o l'\u00e9 st\u00e6to d\u00e6to a-i Lomel\u00ecn pi-\u00e2 p\u00e0rte inport\u00e0nte ch'\u00e0n av\u00fbo inta libera\u00e7i\u00f3n do pir\u00e0tta t\u00f9rco Drag\u00f3t, f\u00e6to prexon\u00ea da-o Gianet\u00ecn D\u00f6ia into m\u00e2 da C\u00f2rsega; ma l'\u00e9 ci\u00f9 prob\u00e0bile ch'o l'\u00e9 ariv\u00f2u, in c\u00e0ngio, da l'inperat\u00f4 C\u00e0rlo V, ch'o l'\u00e0iva inp\u00f2sto o s\u00f2 protetor\u00e2to in sci\u00e2 z\u00f6na.\nMa co-o pas\u00e2 di s\u00e9coli a sopraviv\u00e9nsa da col\u00f2nia a l'\u00e9 divent\u00e2 de l\u00f3ngo ci\u00f9 dif\u00ec\u00e7ile, p\u00f2-u progresc\u00eevo ezaor\u00eese di c\u00e0npi de co\u00e2lo e o n\u00eauvo dom\u00ecnio t\u00f9rco in sci\u00e2 t\u00e6ra f\u00e8rma in f\u00e0ccia, ch'o no l'ascond\u00e9iva o s\u00f2 inter\u00e8sse pe l'\u00eezoa, a-a qu\u00e6 se interes\u00e2va o gov\u00e8rno fran\u00e7\u00e9ize asc\u00ec. E cosc\u00ec into 1738 'n pr\u00ecmmo gr\u00f9ppo de sti col\u00f6ni chi, co-o perm\u00ecsso do r\u00e8 de Sard\u00e9gna o C\u00e0rlo Mano\u00ealo III, o l'\u00e9 sbarc\u00f2u in sc\u00ea l'\u00eezoa de S\u00e0n P\u00ea, dond'o l'\u00e0 comens\u00f2u a m\u00e9tte sci\u00f9 'n'instala\u00e7i\u00f3n che, in \u00f6n\u00f4 do r\u00e8 s\u00e0rdo, a l'\u00e9 st\u00e6ta ciam\u00e2 Carlof\u00f2rte (\"U Paize\" inta parl\u00e2ta do p\u00f2sto). Int\u00e0nto che l'emigra\u00e7i\u00f3n a contino\u00e2va anc\u00f3n, co-e tratat\u00eeve pi-a v\u00e9ndia de l'\u00eezoa qu\u00e6xi fin\u00eee, Tab\u00e0rca a l'\u00e9 st\u00e6ta inv\u00e2za da-o b\u00eay do p\u00f2sto ch'o l'\u00e0 f\u00e6to scci\u00e2va t\u00f9tta a popola\u00e7i\u00f3n. Ma, pe l'interesam\u00e8nto de d\u00f6tr\u00e9i n\u00f2bili eorop\u00eai, sta g\u00e9nte chi a l'\u00e9 st\u00e6ta liber\u00e2 e 'na p\u00e0rte a l'\u00e9 and\u00e6ta in Sard\u00e9gna, d\u00f3nde \u00e0n fond\u00f2u a col\u00f2nia de Calas\u00e9tta in sce l'\u00eezoa de Sant'Ant\u00ecoco ch'a l'\u00e9 in f\u00e0ccia a Carlof\u00f2rte; in c\u00e0ngio, 'n'\u00e2tra p\u00e0rte, a l'\u00e9 and\u00e6ta inta \u00e7it\u00e6 spagn\u00f2lla d\u2019Alic\u00e0nte, e d\u00f2ppo a l'\u00e9 and\u00e6ta a st\u00e2 in sce l'\u00eezoa de \"San Pablo\" \u00f2 \"Isla Piana\", che da al\u00f4a a l'\u00e9 st\u00e6ta ciam\u00e2 N\u00eauva Tab\u00e0rca.\nDiferentem\u00e9nte da Carlof\u00f2rte e Calas\u00e9tta, qu\u00e9sta a no l'\u00e0 ci\u00f9 tegn\u00fbo cont\u00e0tti str\u00e9iti con Z\u00eana e a pit\u00ecn a pit\u00ecn a l'\u00e0 p\u00e8rso e s\u00f2 tradi\u00e7io\u00ecn e a s\u00f2 parl\u00e2ta e a s'\u00e9 integr\u00e2 do t\u00f9tto co-a colt\u00fba e a l\u00e9ngoa spagn\u00f2lla. In c\u00e0ngio inte d\u00f4e col\u00f2nie s\u00e0rde s'\u00e9 mategn\u00fb\u00f2u 'na f\u00f2rte identit\u00e6 \u00e9tnica e coltur\u00e2le fra a popola\u00e7i\u00f3n tabarch\u00ecnn-a o qu\u00e6 sc\u00ecnbolo o l'\u00e9 o dif\u00fbzo \u00fbzo da s\u00f2 parl\u00e2ta tra-i v\u00eagi\u00a0e tra i ci\u00f9 z\u00f3veni asc\u00ec, carater\u00ecstica ch'a s'\u00e9 \u00f2rm\u00e2i p\u00e8rsa dapert\u00f9tto inte t\u00e0nte popola\u00e7io\u00ecn d'\u00f2r\u00ecgine l\u00ecgure.\nCh\u00eeo.\nUnn-a de ci\u00f9 ant\u00eeghe col\u00f2nie zen\u00e9ixi into Lev\u00e0nte, l'\u00eezoa de Ch\u00eeo a l'\u00e9 st\u00e6ta in v\u00e0rio m\u00f2ddo sott'a-o contr\u00f2llo sott'a-o contr\u00f2llo da Rep\u00f9blica de Z\u00eana pe ci\u00f9 de do\u00ee s\u00e9coli. Pr\u00ecmma dom\u00ecnio person\u00e2le da fam\u00ecggia Zac\u00e0ia, che into 1304 a l'\u00e0 cre\u00f2u a Scignor\u00eea de Ch\u00eeo, du\u00e2 p\u00f6co, perch\u00e9 torn\u00e2 s\u00f3tta l'Inp\u00earo Bizant\u00ecn into 1329. Ma, profit\u00e0ndo da go\u00e6ra civ\u00eele bizant\u00ecnn-a do 1341-1347, za into 1346 l'amir\u00e0lio Scim\u00f3n Vign\u00f4zo o l'\u00e0 pigi\u00f2u o contr\u00f2llo de l'\u00eezoa, che, ins\u00e9mme a d\u00f6tr\u00e9i terit\u00f6i in g\u00eeo, a l'\u00e9 st\u00e6ta, da al\u00f4a, aministr\u00e2 da 'n'ap\u00f2xita ma\u00f3nn-a, d\u00eeta a Ma\u00f3nn-a de Ch\u00eeo e de Foc\u00eaa, inte m\u00e0n da pot\u00e9nte fam\u00ecggia di Giustini\u00e9n.\nC\u00e9ntro comerci\u00e2le as\u00e6 at\u00eevo, (l'\u00eezoa a l'\u00e9 anc\u00f3n ancheu un di p\u00f2rti gr\u00eaghi ci\u00f9 inport\u00e0nti pi-\u00e2 quantit\u00e6 di tr\u00e0feghi comerci\u00e2li) scib\u00e9n che i terit\u00f6i t\u00f9tti in g\u00eeo s\u00f3n t\u00f9tti inte m\u00e0n di t\u00f9rchi, a prez\u00e9nsa foest\u00eaa a l'\u00e9 toler\u00e2 anc\u00f3n pe b\u00e9n b\u00e9n, perch\u00e9 l'\u00eezoa a l'\u00e9 inport\u00e0nte pe l'ativit\u00e6 comerci\u00e2le con l'Eor\u00f6pa cresti\u00e0nn-a. A comunit\u00e6 zen\u00e9ize de l'\u00eezoa a l'\u00e9 cresci\u00fba cosc\u00ec t\u00e0nto che, qu\u00e0nde l'Inp\u00earo t\u00f9rco a l'\u00e0 conquist\u00e2, into 1566, in sce 'na popola\u00e7i\u00f3n de qu\u00e6xi 15.000 pers\u00f3nn-e, i zen\u00e9ixi \u00eaan 2.600, e \u00e0ivan cre\u00f2u 'na s\u00f2 parl\u00e2ta, o chi\u00f2tico. L'inport\u00e0nsa da prez\u00e9nsa de 'na popola\u00e7i\u00f3n \u201clat\u00ecnn-a\u201d a l'\u00e9 ci\u00e6a inte l'institu\u00e7i\u00f3n de 'n'ap\u00f2xita di\u00f2cexi, a di\u00f2cexi de Ch\u00eeo, ch'a f\u00e2va p\u00e0rte de l'arcidi\u00f2cexi de N\u00e0sso, \u00c0ndro, T\u00ecn e Mic\u00f6no.\nCo-a n\u00eauva gesti\u00f3n t\u00f9rca de l'\u00eezoa a comunit\u00e6 zen\u00e9ize a pit\u00ecn a pit\u00ecn a s'\u00e9 amerm\u00e2, scib\u00e9n che anc\u00f3n inte l'Euto\u00e7\u00e9nto gh'\u00eaa di discend\u00e9nti de ant\u00eeghe fam\u00ecgge de comerci\u00e0nti zen\u00e9ixi. A t\u00f9tti i m\u00f2ddi, 'na br\u00f9tta b\u00f2tta a-a popola\u00e7i\u00f3n de l'\u00eezoa, s\u00e9gge gr\u00eaga che lat\u00ecnn-a, a l'\u00e9 st\u00e6ta d\u00e6ta da-o ter\u00ecbile mas\u00e2cro de Ch\u00eeo, co-o qu\u00e6, into tentat\u00eevo de repr\u00ecmme e riv\u00f2lte da go\u00e6ra d'indipend\u00e9nsa gr\u00eaga, l'\u00e9 st\u00e6to amas\u00f2u ci\u00f9 de 20.000 pers\u00f3nn-e, con \u00e2tret\u00e0nte deport\u00e6 c\u00f3mme scci\u00e2ve; e qu\u00e9sto o l'\u00e9 st\u00e6to 'n br\u00f9tto c\u00f3rpo pe l'econom\u00eea e pi-\u00e2 popola\u00e7i\u00f3n cosc\u00ec da inped\u00eene 'n fut\u00fbro rep\u00ecggio.\nGibilt\u00e6ra.\nTra e comunit\u00e6 di emigr\u00e0nti l\u00ecguri, pe st\u00f6ia e inport\u00e0nsa, m\u00e9rita 'na particol\u00e2re men\u00e7i\u00f3n qu\u00e9lla di Zen\u00e9ixi de Gibilt\u00e6ra, gr\u00f2sso gr\u00f9ppo ch'o s'\u00e9 stabil\u00eeo inta z\u00f6na as\u00e6 pr\u00ecmma de l'\u00f2cupa\u00e7i\u00f3n ingl\u00e9ize do 1704 e cresci\u00fbo d'inport\u00e0nsa sc\u00ecnn-a divent\u00e2 pe d\u00eax\u00e9nn-e d'\u00e0nni do s\u00e9colo XVIII, qu\u00e9llo princip\u00e2 tra a popola\u00e7i\u00f3n do t\u00f2cco de terit\u00f6io de de la do m\u00e2.\nA-a giorn\u00e2 d'ancheu con l'aferm\u00e2se de l'identit\u00e6 gibilter\u00ecnn-a, fr\u00fbto de l'inc\u00f3ntro de ci\u00f9 gr\u00f9ppi \u00e9tnichi che se s\u00f3n stabil\u00eei chi (ingl\u00e9ixi, spagn\u00f2lli, malt\u00e9ixi, ebr\u00eai e, naturalm\u00e9nte, l\u00ecguri), l'\u00fbzo de l'ant\u00eega parl\u00e2ta d'\u00f2r\u00ecgine zen\u00e9ize o s'\u00e9 p\u00e8rso, \u00e0nche s'a l'\u00e9 sopravisci\u00fba scinn-a-i \u00e0nni '20 do s\u00e9colo pas\u00f2u ma da qu\u00e6, a t\u00f9tti i m\u00f2ddi, gh'\u00e9 rest\u00f2u b\u00e9n b\u00e9n de tr\u00e0cce inta particol\u00e2 parl\u00e2ta do p\u00f2sto, o \"Llanito\". E inflo\u00e9nse coltur\u00e2li l\u00ecguri no s\u00f3n limit\u00e6 s\u00f4lo a-a l\u00e9ngoa ma s\u00f3n est\u00e9ize asc\u00ec in \u00e2tri sp\u00e0\u00e7\u00e7i c\u00f3mme, prez\u00e9npio, a cux\u00ecnn-a e l'architet\u00fba.\nEmigra\u00e7i\u00f3n do '900.\nTra i s\u00e9coli XIX e XX i l\u00ecguri s\u00f3n st\u00e6ti 'na p\u00e0rte inport\u00e0nte into f\u00f9sso migrat\u00f4 da gr\u00e0nde emigra\u00e7i\u00f3n itali\u00e0nn-a, p\u00f2-u ci\u00f9 dir\u00e8tta in m\u00f2ddo particol\u00e2 v\u00e8rso l'Argent\u00ecnn-a e into vix\u00ecn Orogo\u00e2i. Sto f\u00e6to chi o l'\u00e9 dov\u00fbo a-a prez\u00e9nsa, za da-o s\u00e9colo XVII, de 'na gr\u00e0nde comunit\u00e6 zen\u00e9ize ch'a s'\u00e9 stabil\u00eea li, sp\u00e9cce inta \u00e7it\u00e6 de Bones\u00e0ire e lig\u00e2 a-o m\u00f3ndo do com\u00e8rcio e do trasp\u00f2rto mar\u00ectimo.\n'Na segnala\u00e7i\u00f3n a p\u00e0rte m\u00e9rita o \"barrio\" (quart\u00ea) de \"La Boca\", sob\u00f3rgo da capit\u00e2le argent\u00ecnn-a e d\u00f3nde, scinn-a-i pr\u00ecmmi do s\u00e9colo XX, a l\u00e9ngoa ch'a circol\u00e2va tra e desp\u00e6ge comunit\u00e6 d'emigr\u00e0nti eorop\u00eai ch'\u00eaan fin\u00eee li (fra de l\u00f4 pe quantit\u00e6 e st\u00f6ia gh'\u00eaa, l'\u00e9 ci\u00e6o, i l\u00ecguri) o l'\u00eaa pr\u00f2pio o a l'\u00eaa pr\u00f2pio 'na parl\u00e2ta l\u00ecgure. Ma a cax\u00f3n de l'avert\u00fba do n\u00eauvo p\u00f2rto da \u00e7it\u00e6 e do consego\u00e9nte decl\u00ecn do quart\u00ea, s'\u00e9 p\u00e8rso p\u00e0rte da s\u00f2 identit\u00e6 \u00f2rigin\u00e2le, \u00e0nche se no m\u00e0ncan t\u00e0nte inflo\u00e9nse coltur\u00e2li da Lig\u00f9ria, sp\u00e9cce into c\u00e0npo lengo\u00ecstico, coltur\u00e2le e cuxin\u00e2io.\nDial\u00e9tti.\nFr\u00e0nsa.\nC\u00f2rsega.\nDa segnal\u00e2 pe de ci\u00f9 c\u00f3mme, into medio\u00eavo, a difux\u00f3n do zen\u00e9ize in sce l'\u00eezoa a l'\u00e9 st\u00e6ta as\u00e6 ci\u00f9 gr\u00e0nde, e a s'estend\u00e9iva inta ci\u00f9 p\u00e0rte di c\u00e9ntri da cost\u00eaa de fonda\u00e7i\u00f3n zen\u00e9ize \u00f3ltre che inte d\u00f6tr\u00e6 z\u00f6ne d\u00f3nde gh'\u00e9 st\u00e6ta 'na coloniza\u00e7i\u00f3n in preval\u00e8nsa agr\u00eccola. A t\u00f9tti i m\u00f2ddi, s\u00f4lo inti c\u00e2xi sorved\u00eeti a parl\u00e2ta \u00f2rigin\u00e2le a s'\u00e8 mategn\u00fba scinn-a ancheu (qu\u00e6xi do t\u00f9tto int\u00e0tta, into s\u00f4lo c\u00e2xo do bonifa\u00e7\u00ecn, che b\u00e9n b\u00e9n mescci\u00e2 co-a l\u00e9ngoa c\u00f2rsa) m\u00e9ntre e parl\u00e2te di \u00e2tri c\u00e9ntri, pr\u00ecmmo fra t\u00f9tti qu\u00e9llo de Bast\u00eea, inport\u00e0nte c\u00e9ntro de l'aministra\u00e7i\u00f3n zen\u00e9ize in sce l'\u00eezoa, s\u00f3n scent\u00e6 da b\u00e9n b\u00e9n de s\u00e9coli. Sto progresc\u00eevo aband\u00f3n o l'\u00e9 dov\u00fbo a v\u00e0rri fato\u00ee ma a c\u00f3rpa ci\u00f9 gr\u00e0nde ghe l'\u00e0 o prest\u00ecggio m\u00e6ximo ezercit\u00f2u da-a l\u00e9ngoa zen\u00e9ize: scinn-a qu\u00e0nde qu\u00e9sta, ins\u00e9mme a-i dial\u00e9tti c\u00f2rsci-l\u00ecguri, a vegn\u00eeva int\u00e9iza c\u00f3mme a l\u00e9ngoa ci\u00f9 \u201c\u00e8rta\u201d, esclux\u00eeva da \u00e7it\u00e6 e de \u00e7\u00e8rti mest\u00ea, a riesc\u00eeva a-av\u00e9i 'na f\u00f2rte inflo\u00e9nsa in sc\u00ea \u201cb\u00e0sse\u201d parl\u00e2te contad\u00ecnn-e; proc\u00e9sso ch'o s'\u00e9 invers\u00f2u pe raxo\u00ecn st\u00f2riche e a cax\u00f3n de migra\u00e7io\u00ecn int\u00e8rne, co-a progresc\u00eeva urbaniza\u00e7i\u00f3n de l'\u00eezoa.\nSto f\u00e6to chi o l'\u00e9 particolarm\u00e9nte indicat\u00eevo into c\u00e2xo de Bonif\u00e0\u00e7io, d\u00f3nde s'\u00e9 svilup\u00f2u 'na sp\u00e9cce de bilingo\u00ecsmo tra a parl\u00e2ta do \u201c\"Bunifazziu propriu\"\u201d, prin\u00e7ipalm\u00e9nte a \u00e7it\u00e6 fortific\u00e2, e do \u201c\"Piali\"\u201d, \u00f2 s\u00e6 e canp\u00e0gne in g\u00eeo, carateriz\u00e6 da 'n v\u00eagio dial\u00e9tto contad\u00ecn c\u00f2rso ch'o l'\u00e9 st\u00e6to e fondam\u00e9nta do fut\u00fbro svil\u00f9ppo do dial\u00e9tto mad\u00e6n\u00ecn."}
{"id": "29106", "revid": "12052", "url": "https://lij.wikipedia.org/wiki?curid=29106", "title": "Di\u00e7ion\u00e2i da l\u00e9ngoa l\u00ecgure", "text": ""}
{"id": "29111", "revid": "12052", "url": "https://lij.wikipedia.org/wiki?curid=29111", "title": "L\u00ecsta di f\u00fbzi or\u00e0ri", "text": "Qu\u00e9sta p\u00e0gina a cont\u00eagne a l\u00ecsta di f\u00fbzi or\u00e0ri do m\u00f3ndo, mostr\u00e0ndo a difer\u00e9nsa in \u00f4e e men\u00fbti de ciasched\u00f9nn-a \u00f4a loc\u00e2le da-o T\u00e9npo Cordin\u00f2u Univers\u00e2le (in s\u00ecgla UTC), da qu\u00e9llo ci\u00f9 a pon\u00e9nte (-12) a qu\u00e9llo ci\u00f9 a lev\u00e0nte (+14). A l'incl\u00f9dde i p\u00e0izi e e regio\u00een che \u00f2servan 'sti or\u00e0ri into per\u00eeodo de l'\u00f4a sol\u00e2re o pe t\u00f9tto l'\u00e0nno. A fon\u00e7i\u00f3n prin\u00e7ip\u00e2 de qu\u00e9sta p\u00e0gina a l'\u00e8 d\u00f3nca qu\u00e9lla de f\u00e2 a l\u00ecsta de difer\u00e9nse de or\u00e0rio st\u00e0ndard di div\u00e8rsci p\u00e0izi, terit\u00f6i e regio\u00een.\nI l\u00eaughi inti qu\u00e6 a l'\u00e0 \u00f2serv\u00e2 l'\u00f4a leg\u00e2le (\"daylight saving time\", in s\u00ecgla DST) inti rispet\u00eevi per\u00eeodi est\u00eevi s\u00f3n elenc\u00e6 'na s\u00f4la v\u00f2tta, in corispond\u00e9nsa da difer\u00e9nsa de f\u00fbzo con l'UTC into s\u00f2 per\u00eeodo invern\u00e2le, de s\u00f2lito d\u00eeto \"st\u00e0ndard\" asc\u00ec. A f\u00f3nte prin\u00e7ip\u00e2 pe de informa\u00e7io\u00een detagi\u00e6 in sce l'\u00fbzo e a st\u00f6ia de l'aplica\u00e7i\u00f3n de l'\u00f4a leg\u00e2le o l'\u00e8 o cosc\u00ec d\u00eeto database tz. Da not\u00e2 c\u00f3mme per\u00f2, sorviat\u00f9tto in de z\u00f6ne de conf\u00ecn, sp\u00e9cce pe raxo\u00een econ\u00f2miche, gh'\u00e8 numer\u00f4zi c\u00e2xi de \u00f2serva\u00e7i\u00f3n no ofi\u00e7i\u00e2 de 'n div\u00e8rso f\u00fbzo, e/\u00f2 \u00f4a leg\u00e2le.\nInti n\u00f3mmi de se\u00e7io\u00een, a l\u00e9tia d\u00f2ppo l'\u00f4a do f\u00fbzo a l'\u00e8 qu\u00e9lla d\u00eauvi\u00e2 inte l'arfab\u00eato fon\u00e8tico da NATO pe f\u00e2 riferim\u00e9nto a qu\u00e9lla \u00e7\u00e8rta f\u00e0scia or\u00e0ria. Into c\u00e2xo o ghe fo\u00eese 'n sc\u00ecnbolo \"\u2020\" \u00f2 \"*\", o v\u00eau di che l'\u00fbzo de 'na \u00e7\u00e8rta l\u00e9tia o l'\u00e8 rifer\u00eeo a 'n f\u00fbzo div\u00e8rso da qu\u00e9llo st\u00e0ndard.\n\u00c7\u00e8rte \u00e0ree che se tr\u00eauvan in p\u00e0rte a-a m\u00e6xima longit\u00f9dine, a-a meit\u00e6 de l'\u00d2c\u00e9ano Pac\u00ecfico, p\u00eauan difer\u00ee de b\u00e9n 24 \u00f4e, av\u00e9ndo a m\u00e6xima \u00f4a ma a d\u00e6ta ch'a l'\u00e0 'na difer\u00e9nsa de 'n gi\u00f3rno. Difer\u00e9nsa ch'a p\u00eau ariv\u00e2 sc\u00ecnn-a 'n masc\u00ecmo de 26 \u00f4e, s\u00e9npre tra de \u00eezoe do Pac\u00ecfico."}
{"id": "29117", "revid": "12052", "url": "https://lij.wikipedia.org/wiki?curid=29117", "title": "UTC+1", "text": ""}
{"id": "29118", "revid": "12052", "url": "https://lij.wikipedia.org/wiki?curid=29118", "title": "UTC+2", "text": ""}
{"id": "29119", "revid": "12052", "url": "https://lij.wikipedia.org/wiki?curid=29119", "title": "UTC+3", "text": ""}
{"id": "29121", "revid": "12052", "url": "https://lij.wikipedia.org/wiki?curid=29121", "title": "UTC+4", "text": ""}
{"id": "29123", "revid": "12052", "url": "https://lij.wikipedia.org/wiki?curid=29123", "title": "UTC+5", "text": ""}
{"id": "29126", "revid": "12052", "url": "https://lij.wikipedia.org/wiki?curid=29126", "title": "UTC+6", "text": ""}
{"id": "29128", "revid": "12052", "url": "https://lij.wikipedia.org/wiki?curid=29128", "title": "UTC+7", "text": ""}
{"id": "29129", "revid": "12052", "url": "https://lij.wikipedia.org/wiki?curid=29129", "title": "UTC+8", "text": ""}
{"id": "29131", "revid": "12052", "url": "https://lij.wikipedia.org/wiki?curid=29131", "title": "UTC+9", "text": ""}
{"id": "29133", "revid": "12052", "url": "https://lij.wikipedia.org/wiki?curid=29133", "title": "UTC+10", "text": ""}
{"id": "29135", "revid": "12052", "url": "https://lij.wikipedia.org/wiki?curid=29135", "title": "UTC+11", "text": ""}
{"id": "29136", "revid": "12052", "url": "https://lij.wikipedia.org/wiki?curid=29136", "title": "UTC+12", "text": ""}
{"id": "29138", "revid": "12052", "url": "https://lij.wikipedia.org/wiki?curid=29138", "title": "UTC+13", "text": ""}
{"id": "29139", "revid": "12052", "url": "https://lij.wikipedia.org/wiki?curid=29139", "title": "UTC+14", "text": ""}
{"id": "29140", "revid": "12052", "url": "https://lij.wikipedia.org/wiki?curid=29140", "title": "UTC+0", "text": ""}
{"id": "29141", "revid": "12052", "url": "https://lij.wikipedia.org/wiki?curid=29141", "title": "UTC-12", "text": ""}
{"id": "29142", "revid": "12052", "url": "https://lij.wikipedia.org/wiki?curid=29142", "title": "UTC-11", "text": ""}
{"id": "29143", "revid": "12052", "url": "https://lij.wikipedia.org/wiki?curid=29143", "title": "UTC-10", "text": ""}
{"id": "29145", "revid": "12052", "url": "https://lij.wikipedia.org/wiki?curid=29145", "title": "UTC-9", "text": ""}
{"id": "29146", "revid": "12052", "url": "https://lij.wikipedia.org/wiki?curid=29146", "title": "UTC-8", "text": ""}
{"id": "29147", "revid": "12052", "url": "https://lij.wikipedia.org/wiki?curid=29147", "title": "UTC-7", "text": ""}
{"id": "29148", "revid": "12052", "url": "https://lij.wikipedia.org/wiki?curid=29148", "title": "UTC-6", "text": ""}
{"id": "29149", "revid": "12052", "url": "https://lij.wikipedia.org/wiki?curid=29149", "title": "UTC-5", "text": ""}
{"id": "29150", "revid": "12052", "url": "https://lij.wikipedia.org/wiki?curid=29150", "title": "UTC-4", "text": ""}
{"id": "29152", "revid": "12052", "url": "https://lij.wikipedia.org/wiki?curid=29152", "title": "UTC-3", "text": ""}
{"id": "29153", "revid": "12052", "url": "https://lij.wikipedia.org/wiki?curid=29153", "title": "UTC-2", "text": ""}
{"id": "29154", "revid": "12052", "url": "https://lij.wikipedia.org/wiki?curid=29154", "title": "UTC-1", "text": ""}
{"id": "29203", "revid": "12552", "url": "https://lij.wikipedia.org/wiki?curid=29203", "title": "Dial\u00e9tto gar\u00e9sc\u00ecn", "text": ""}
{"id": "29205", "revid": "12052", "url": "https://lij.wikipedia.org/wiki?curid=29205", "title": "Enrico Scaravelli", "text": "Enrico Scaravelli (Pegognaga, 8 m\u00e0zzo 1928 - Z\u00eana, 29 z\u00f9gno 2018) o l'\u00e9 st\u00e6to 'n po\u00eata e dramat\u00f9rgo itali\u00e0n.\nTra i outo\u00ee de m\u00fbxica e ti\u00e2tro contenpor\u00e0nni, o Scaravelli o l'\u00e9 carateriz\u00f2u da-a vari\u00eat\u00e6 di t\u00eami da l\u00ea trat\u00e6, che l'\u00e0n port\u00f2u a spa\u00e7i\u00e2 da-a scr\u00eet\u00fba de rac\u00f3nti a qu\u00e9lla de canso\u00ecn pe numer\u00f4xi int\u00e8rpreti itali\u00e9n, sc\u00ecnn-a-a produ\u00e7i\u00f3n tiatr\u00e2le, con v\u00e0rri t\u00e8sti scr\u00eeti in zen\u00e9ize, mantov\u00e0n e itali\u00e0n che s\u00f3n st\u00e6ti raprezent\u00e6 in t\u00f9tta a pen\u00eezoa.\nV\u00ectta.\n\u00d2tegn\u00fbo o dipl\u00f6ma da gi\u00f2metra, da-o 1931 o Scaravelli o s'\u00e9 trasfer\u00eeo a Z\u00eana, d\u00f3nde o l'\u00e0 travagi\u00f2u inta p\u00f9blica aministra\u00e7i\u00f3n. O l'\u00e0 incomens\u00f2u a scr\u00eeve, pe s\u00f2 dem\u00f4a, de f\u00f6e pe banb\u00ecn, rac\u00f3nti in sci\u00e2 Seg\u00f3nda Go\u00e6ra Mondi\u00e2le, f\u00e6to ch'o l'\u00e0 segn\u00f2u profondam\u00e9nte, \u00f3ltre che de po\u00eax\u00eee in zen\u00e9ize e in mantov\u00e0n, co-e qu\u00e6 o l'\u00e0 go\u00e2gn\u00f2u di pr\u00e9mmi region\u00e2li e na\u00e7ion\u00e2li.\nA s\u00f2 ativit\u00e6 a s'\u00e9 p\u00f6i est\u00e9iza a qu\u00e9lla de parol\u00ea asc\u00ec, s\u00e9gge in zen\u00e9ize che in itali\u00e0n, co-a produ\u00e7i\u00f3n de ci\u00f9 \u00f2 m\u00eano 'n \u00e7entan\u00e2 de t\u00e8sti che s\u00f3n st\u00e6ti c\u00e0nt\u00e6, tra i \u00e2tri, da Tony Dallara, Bobby Solo, Betty Curtis, Enrico Musiani, Gino Latilla, Marisa Brando e Piero Parodi.\nInta s\u00f2 ativit\u00e6 da dramat\u00f9rgo o l'\u00e0 scr\u00eeto ci\u00f9 de quar\u00e0nta t\u00e8sti in zen\u00e9ize, p\u00e0rte prin\u00e7ip\u00e2 da s\u00f2 produ\u00e7i\u00f3n tiatr\u00e2le, di qu\u00e6 'na trent\u00e9nn-a a l'\u00e9 st\u00e6ta trad\u00fbta e rivixit\u00e2 da l\u00ea m\u00e6ximo in mantov\u00e0n e 'n'\u00e2tra d\u00eax\u00e9nn-a in itali\u00e0n. Ins\u00e9mme a \u00e2tre \u00f2pere scr\u00eete pe 'n p\u00f9blico ci\u00f9 zo\u00eano, o l'\u00e0 d\u00f3nca prod\u00fbto 'n tot\u00e2le de 75 com\u00e9die bril\u00e0nti che, anc\u00f3n a-a giorn\u00e2 d'ancheu, s\u00f3n raprezent\u00e6 in t\u00f9tta a pen\u00eezoa. Pe de ci\u00f9, in v\u00e0rie \u00f2caxo\u00ecn, o l'\u00e0 parte\u00e7ip\u00f2u a-e raprezenta\u00e7io\u00ecn de s\u00f2 \u00f2pere c\u00f3mme comedi\u00e0nte, intr\u00e0ndo cosc\u00ec a f\u00e2 p\u00e0rte s\u00e9gge di dramat\u00f9rghi che di ato\u00ee contenpor\u00e0ni.\nProdu\u00e7i\u00f3n.\nTra e s\u00f2 \u00f2pere, o l'\u00e0 public\u00f2u d\u00f4e arecug\u00e9ite de po\u00eax\u00eee da-o t\u00ectolo \"Mare Dolce\" (Pirella edit\u00f4, 1983) e \"Un'ancora\" (edi\u00e7io\u00ecn outo\u00ee outogest\u00ee), \u00f3ltre che 'na s\u00e9rie de rac\u00f3nti da-o t\u00ectolo \"Racconti e Favole non soltanto per bambini\". Apr\u00eauvo a-a s\u00f2 ativit\u00e6 de out\u00f4 contenpor\u00e0nio in zen\u00e9ize, o l'\u00e9 \u00e7it\u00f2u \u00e0nche inte 'n inport\u00e0nte s\u00e0ggio de letiat\u00fba l\u00ecgure do Fiorenzo Toso.\n\u00c7ertid\u00f9n di s\u00f2 t\u00e8sti tiatr\u00e2li, c\u00f3mme \"E rost\u00efe sotto a cenie\" e \"Gente nostra\" s\u00f3n st\u00e6ti public\u00e6 da-a C\u00e0scia de Risp\u00e0rmio de Z\u00eana e Inp\u00e9ria asc\u00ec. In particol\u00e2, a seg\u00f3nda, a l'\u00e9 as\u00e6 desp\u00e6gia da-o r\u00e8sto da s\u00f2 produ\u00e7i\u00f3n apr\u00eauvo a-o t\u00eama trat\u00f2u, \u00f6 s\u00e6 a v\u00ectta in t\u00e9npo de go\u00e6ra co-ina st\u00f6ia che, \"pur sfiorando il dramma per l'autenticit\u00e0 dei fatti accaduti, viene vissuta dalla protagonista, nonna Dirce, con sarcasmo e ironia\".\n\u00d2pere.\nIn zen\u00e9ize:\nIn mantov\u00e0n :\nIn itali\u00e0n :\nPr\u00e9mmi e riconoscim\u00e9nti.\nDiv\u00e8rsci s\u00f3n, inta cari\u00eara do Scaravelli, i pr\u00e9mmi go\u00e2gn\u00e6 a liv\u00e9llo loc\u00e2le e region\u00e2le pi-\u00e2 s\u00f2 ativit\u00e6 de scrit\u00f4 e de out\u00f4; \u00f3ltre a 'sti riconoscim\u00e9nti chi o Scaravelli o l'\u00e0 go\u00e2gn\u00f2u \u00e0nche 'na med\u00e0ggia d'\u00f6o into 1970 a-o conc\u00f3rso na\u00e7ion\u00e2le Hans Christian Andersen pi-\u00e2 f\u00f6a \"Il paese di Fandonia e Veritania\" e o seg\u00f3ndo pr\u00e9mio into 1980 con \"L'amuleto di Aniuk\". Into 1983 o l'\u00e0 \u00f2tegn\u00fbo o seg\u00f3ndo pr\u00e9mio a-o conc\u00f3rso interna\u00e7ion\u00e2le a-o Carlev\u00e2 de Viar\u00e9ggio co-ina s\u00f2 po\u00eax\u00eea.\nA-i 18 de nov\u00e9nbre do 2015, l'asocia\u00e7i\u00f3n \"A Conp\u00e0gna\" a l'\u00e0 confer\u00eeo a-o Scaravelli o Pr\u00e9mio speci\u00e2le \"Gi\u00f6x\u00e8ppe Marzari\" co-a motiva\u00e7i\u00f3n:\n\"Foresto de nascita ma zeneize d'ado\u00e7ion, o l'\u00e8 personn-a estroza, comunicativa e de grande verve artistica; o scrive testi e o l'interpreta personaggi comici a conferma de 'n'atenta vixon e conoscenza da comedia in zeneize.\"\nApr\u00eauvo a-a s\u00f2 ativit\u00e6, into 1991 o l'\u00e0 ri\u00e7ev\u00fbo o t\u00ectolo de Ofi\u00e7i\u00e2 \u00f3rdine a-o m\u00e9rito da Rep\u00f9brica Itali\u00e0nn-a.\nOfi\u00e7i\u00e2 \u00f3rdine a-o m\u00e9rito da Rep\u00f9brica Itali\u00e0nn-a\n- 27 dex\u00e9nbre 1991"}
{"id": "29211", "revid": "12052", "url": "https://lij.wikipedia.org/wiki?curid=29211", "title": "Dial\u00e9tto arasc\u00ecn", "text": "L'Arasc\u00ecn (\"Arasc\u00ecn\") o l'\u00e9 'n dial\u00e9tto da l\u00e9ngoa l\u00ecgure parl\u00f2u prin\u00e7ipalm\u00e9nte a Ar\u00e0sce e inte s\u00f2 fra\u00e7io\u00een, aparten\u00e9nte a-o cosc\u00ec d\u00eeto gr\u00f9ppo do l\u00ecgure c\u00e9ntro-\u00f2cident\u00e2le.\nDescri\u00e7i\u00f3n e st\u00f6ia.\nO dial\u00e9tto arasc\u00ecn o l'\u00e9 'na de vari\u00eat\u00e6 da l\u00e9ngoa l\u00ecgure parl\u00e6 inta Riv\u00eaa de Pon\u00e9nte, ch'a s'\u00e9 svilup\u00e2 in m\u00f2ddo relativam\u00e9nte indipend\u00e9nte da qu\u00e9lle parl\u00e6 inti comu\u00een vix\u00ecn apr\u00eauvo a l'izolam\u00e9nto e a l'outonom\u00eea do p\u00e0ize de Ar\u00e0sce, s\u00eade \u00e0nche de 'n poist\u00e6 da Rep\u00f9brica de Z\u00eana a part\u00ee da-o 1540.\nIn particol\u00e2, l\"'Arasc\u00ecn\" o l'\u00e9 parl\u00f2u sorviat\u00f9tto inte t\u00f9tto o terit\u00f6io do com\u00fbne de Ar\u00e0sce, incl\u00fbze d\u00f3nca e s\u00f2 fra\u00e7io\u00een de \"Cosu\", \"M\u00f4iu\" e \"Surva\". Risp\u00e8tto a-e parl\u00e6 vix\u00ecnn-e l'arasc\u00ecn o l'\u00e9 as\u00e6 sc\u00ecmile a-o dial\u00e9tto de Leigh\u00e9uia, scib\u00e9n ch'a gh'\u00e9 qu\u00e0rche pic\u00ecnn-a difer\u00e9nsa, e, pe de ci\u00f9, o l'\u00e0 infloens\u00f2u \u00e0nche i dial\u00e9tti di p\u00e0izi da val\u00e0dda do tor\u00e9nte Ler\u00f3n, de st\u00e0npo arbengan\u00e9ize ma con \u00e7\u00e8rte carater\u00ecstiche deriv\u00e6 da l\u00ea. Rigo\u00e0rdo a-i conf\u00ecn da s\u00f2 difux\u00f3n, v\u00e8rso n\u00f3rd o l'\u00e9 sostito\u00eeo da l'arbengan\u00e9ize, inta s\u00f2 vari\u00e0nte \u00e7itad\u00ecnn-a, a s\u00f9d da-a za minson\u00e2 parl\u00e2 de Leigh\u00e9uia e v\u00e8rso pon\u00e9nte, inta val\u00e0dda da Merula, da l'andor\u00e9ize.\nGraf\u00eea.\nC\u00f3mme pe t\u00e0nte \u00e2tre vari\u00e0nte da l\u00e9ngoa l\u00ecgure, pe l'arasc\u00ecn a no l'ex\u00ecste 'na graf\u00eea tradi\u00e7ion\u00e2le inta qu\u00e6 trascr\u00eeve o dial\u00e9tto scib\u00e9n che in t\u00e9npi ci\u00f9 rec\u00e9nti, co-a rax\u00f3n de fis\u00e2 a parl\u00e2 de m\u00f2ddo da conserv\u00e2 'na testimoni\u00e0nsa scr\u00eeta, se s\u00f3n av\u00fbi di tentat\u00eevi in t\u00e2 s\u00e9nso.\nA se p\u00eau d\u00f3nca aregord\u00e2 a graf\u00eea d\u00eauvi\u00e2 inti do\u00ee di\u00e7ion\u00e2i de l'arasc\u00ecn a-a giorn\u00e2 d'ancheu public\u00e6, com\u00f9n \u00e0nche in v\u00e0rie arecug\u00e9ite de po\u00eax\u00eee e conponim\u00e9nti scr\u00eeti in arasc\u00ecn."}
{"id": "29212", "revid": "1211", "url": "https://lij.wikipedia.org/wiki?curid=29212", "title": "Ana Mena", "text": "Ana Mena (Estepona, 25 frev\u00e2 1997) a l'\u00e8 'na cant\u00e0nte e atr\u00eece spagn\u00f2lla."}
{"id": "29213", "revid": "12052", "url": "https://lij.wikipedia.org/wiki?curid=29213", "title": "The Carpenters", "text": "The Carpenters o l'ea 'n gr\u00fbppo de muxicisti da-i Stati Un\u00efi d'America. O l'ea f\u00e6to da 2 muxicisti:"}
{"id": "29216", "revid": "1211", "url": "https://lij.wikipedia.org/wiki?curid=29216", "title": "Menestrinna coe \u00f6ve", "text": ""}
{"id": "29218", "revid": "12052", "url": "https://lij.wikipedia.org/wiki?curid=29218", "title": "Vend\u00e8rsi", "text": "Vend\u00e8rsi l'\u00e9 'na frasi\u00f3n dei cum\u00fcne d'Arbea. A gh'\u00f2 20 abitanti (2001). A Vendersi u s' p\u00f2rla inc\u00f9 ei ligure inta variante nuvaize.\nPosti d'inter\u00e8se.\nA Vend\u00e8rsi u gh'\u00eaa 'n famuzu munest\u00e9, ditu abas\u00eca, fund\u00f3 intu X s\u00e9culu. Distr\u00fctu due v\u00f3te, ava u gh'\u00e9 inte quel situ 'na g\u00eaza intitul\u00f2 a-i santi Furt\u00fcn\u00f3 e Mat\u00ea. Icm\u00e9 ch'l'\u00e8 d\u00eetu da Ot\u00f9n II inte 'n dipl\u00f3ma dei 976, ei munest\u00e9 l'\u00eaa st\u00f3 b\u00fct\u00f3 z\u00fc \"a perversi hominibus\" (forsi i Sarac\u00ecn-i) z\u00f2 inti primi quarant'\u00f2ni dei X s\u00e9culu. A met\u00f2 du stesu s\u00e9culu a n'l'\u00eaa m\u00eca tegn\u00eca bain e l'\u00eaa squ\u00e8zi abandun\u00f2: u d\u00eeza cs\u00ec ei v\u00e9scuvu 'd Turt\u00f3n-a Ginepr\u00e0ndu inte 'n'attu dande u s' p\u00f6 l\u00eaze as\u00ec ch'u l'\u00e0iva urdin\u00f3 ch'i gh'and\u00e0isa a st\u00f2 di pr\u00e8vi. Int'ei 1157 ei Papa Adrianu IV canbia a dedicasi\u00f9n da g\u00eaza da San P\u00ea (ch'u l'\u00eaa u nume origin\u00f2iu) a San Furt\u00fcn\u00f3 martire, e i \u00f3sse de ste santu s\u00f3n cunserv\u00e9 l\u00ec 'n drainta. Secundu a tradisi\u00f9n a g\u00eaza l'\u00e9 gn\u00fca z\u00fc dopu 'na l\u00fcbia. Dei v\u00eagiu munest\u00e9 u n' resta ninte, e quel situ ava u s' ci\u00f2ma Pian di Pr\u00e8vi, p\u00fc in sima a-i ch\u00e8 dei pa\u00eeze n\u00f6vu d'Vend\u00e8rsi). A g\u00eaza ch'a gh'\u00e9 ava l'\u00e9 st\u00f2 ti\u00f2 s\u00fc intu '700."}
{"id": "29219", "revid": "12552", "url": "https://lij.wikipedia.org/wiki?curid=29219", "title": "Qualzina", "text": "Qualzina (o \"Gualzina\", \u0161criccia \"Qual\u0292ina\" 'nt' A Lav'zoo, Qual\u017eina 'nt'\u1e5ba g\u1e5baf\u00eea d'Mirco Rizzo, nt\u2019 \u00fb dialettu d\u2019Albenga \"Quars\u00eena\", \u2018n italian \"Quarzina\") r\u2019\u00ea ina f\u1e5b\u00e2ziun d\u2019l cum\u00fcn italian d\u2019Ulm\u00e8a, ch\u2019 \u1e5b\u00f4 \u2018nc\u00f9 17 abitonti (n\u00fcmm\u2019\u1e5bi aggiulnoi au 2019).\nGeug\u1e5b\u00e2fia.\nA f\u1e5b\u00e2ziun a s\u2019 t\u1e5b\u00f6va 'n media \u00a0a 1137 m \u2018ns \u00fb liv\u00e9llu d\u2019l moa, \u1e5b\u2019\u00ea \u2018n m\u00e8\u0292\u0292u a j\u2019 Olpi Liguri, sutta \u00e8l Munte Ca\u0161tea (otu 1773 m), \u00e8l P\u00f6\u0292\u0292u Brignocca (1538 m), \u00e8 a \u1e5ba Culma (1570 m).\n\u00c8l bulgoi i sun e\u0161po\u0161te a sud, \u00e8 p\u2019l l\u00f2 i pio tontu sua. A bulg\u00f2 c\u1ecb\u00fb\u02ca ota \u1e5b\u00ea a cilca 1237 \u2018ns \u00fb liv\u00e9llu d\u00e2 ma\u1e5bina, \u00e8 \u1e5b\u00ea qualla au rundu a \u1e5ba Ges\u0305c\u0305\u1ecbatta d\u2019l Colmine. Chiz\u00ec i b\u00fc\u0161chi i sun menu \u0161pa\u0161\u0161i r\u2019\u0161pettu a j\u2019oto f\u1e5b\u00e2ziui, asc\u00ec p\u2019l l\u014d\u02ca \u2018n Qualzina u j\u2019e\u1e5ba tonci pa\u0161tua \u00e8 a t\u00e8ra a vigniva t\u1e5bavaji\u00f4 \u2018nt\u00ee bei compi a\u0161quos\u0305c\u0305i cioi.\nDa ch\u2019z\u00ec u s\u2019 ov\u1e5be a \u1e5ba vi\u0161ta t\u00fctta\u00a0a val\u00f4 d\u2019 Riven fin a \u1e5ba colla d\u2019Nova, da l\u2019Almetta al Beltrand, \u00e8 sutta u s\u2019 vaghe \u00e8l moa d'Inejia, nt\u2019 \u2018l \u0292ulnoi \u0161calle u s\u2019 vaghe a Colsica \u00e8 afin \u00e8l muntogne d\u00e2 Saldegna.\nLovji.\nA u rundu al Pizzu d\u2019 Ulm\u00e8a u j\u2019\u00e8 trai lovji: u Loviu d\u00ee Revelli, c\u1ecb\u00fc\u02ca \u014d meno d\u2019 200 mq. Ch'u d\u00e0 urigine al Culsojia, u Loviu d\u2019l Pizzu, lolgu 60 m e p\u1e5b\u00fbfundu 6, d'lun'ch'u no\u0161\u0161e l\u2019Alm\u00e9lla \u00e8 u Loviu d\u00fb Lau, polvu ma p\u1e5b\u00eaziusu p\u2019lch\u00e9 u j\u2019\u00e8 i t\u1e5bitui, l\u2019\u00e8 \u2018n m\u00e8\u0292\u0292u a i p\u1e5boi veldi.\n\u0160t\u014d\u1e5bia.\nS\u2019cundu a t\u1e5badiziun Qualzina \u1e5b\u00e8 a c\u1ecb\u00fc\u02ca vejia d\u2019l f\u1e5b\u00e2ziui.\u00a0 A j\u2019e\u1e5ba \u0292\u00e0 \u2018nt \u00e8l mediuevu quon\u2019 ch\u2019\u00e8 j\u2019e\u1e5bo \u2018rivoi d\u2019l fam\u00ee ch\u2019 i vignivo da d\u00ee p\u014d\u0161ti dap\u00e8. \u00dcn d\u00ee p\u1e5bimmi \u2018ncaltamenti ch\u2019i po\u1e37lo d\u2019l divelse bulgoi ch\u2019i fan Qualzina l\u2019 \u00e8 \u0161c\u1e5bicc\u1ecbu da u Scignua d\u2019Ulm\u00e9a \u2018ntl 1121, d\u2019 l\u00ec u s\u2019 sa ch\u00e9 a quai tempi u s\u2019 du\u00e8va pagoa ina tossa fissa p\u2019\u1e5b oggni famia d\u00e2 f\u1e5b\u00e2ziun, cun locce \u00e8 fulmoggi.\n\u0160tradde.\nCumme p\u2019l t\u00fctte j\u2019 oto f\u1e5b\u00e2ziui d\u2019 Ulm\u00e8a asc\u00ec Qualzina \u1e5b\u00f4 av\u00fc\u02ca in folte svil\u00fcppu \u2018ntulnu al 1600, cun u sci\u0161tema d\u2019 cultivaziun a fo\u0161\u0161e. 'Ntulu al 1980 a f\u1e5b\u00e2ziun \u1e5b\u00ea \u0161t\u00f4 culeg\u00f4 cun j\u2019 Aimui, cun ina n\u00f6va via a\u0161falt\u00f4, a via vejia a muntova dal Punte d'Nova \u00e8 \u1e5b\u2019e\u1e5ba \u0161t\u1e5b\u00e8ncia \u00e8 d\u1e5biccia.\nVi\u00f6a.\nDal 1990 j\u2019 Alp\u00ee d\u2019 Ulm\u00e8a \u00e8 \u2018l \"CAI\" j\u2019 han auv\u00e8ltu \u2018n vi\u00f6a (Balconata di Ormea), ch\u2019 u possa \u2018\u0161cuos\u0305c\u0305i \u2018nt t\u00fctte \u00e8l f\u1e5b\u00e2ziui d\u2019 Ulm\u00e8a, d\u2019 \u2018n l\u2019Eca a l\u2019Olb\u1e5ba \u00e8 fin \u2018n Viuzenna, pas\u00e8ndu asc\u00ec p\u2019l Qualzina.\nAbitonti.\nA f\u1e5b\u00e2ziun \u1e5b\u00ea cumpo\u0161ta dal bulgoi d\u2019Sen L\u00fbr\u00e8, \u00a0au rundu a\u1e5ba ges\u0305c\u0305\u1ecba dedic\u00f4 au sontu, i S\u00e8n, M\u00e8\u1e5bli \u00e8 \u00e8l C\u00e0 d\u00ee Brignocchi, c\u1ecb\u00fc\u02ca \u00e8l Bironcu \u00e8 a bulg\u00f4 Suvrona, a c\u1ecb\u00fc\u02ca ota d\u2019l pa\u00ecse, cun \u00e8l c\u00e0 focce a u rundu a\u1e5ba caplatta d\u00e2 Mad\u014dnna del Colmine. Divelsci i sun i \u0161t\u1e5ban\u014dmmi d\u00ee veji d\u00e2 f\u1e5b\u00e2ziun, cumme j\u2019Agocci \u00e8 L\u00fbr\u00e9, \u0161t\u1e5ban\u014dmmi ch\u2019i s\u2019 t\u1e5b\u00f6vo asc\u00ec\u00a0 \u2018nt\u2019 \u201cA Lav'zoo\u201d ediziun 2016.\nI patach\u00ee d\u2019Ulm\u00e8a i ciommo quai d\u2019 Qualzina \"muri giuldi\" (facce sporche), cumme l\u2019\u00e8 cant\u00e0 \u2018nt\u00e2 \"Balodda d'Ulmea\" d\u2019 P\u00e8 Curumbu (Piero Colombo).\nP\u014d\u0161ti d\u2019 \u2018n-t-r\u00e8sse.\n\u2022 \u2018N Qualzina u j\u2019 \u00e8 a caplatta d\u2019 Sen L\u00fbr\u00e8, foccia \u2018nt\u00e0 bulg\u00f4 c\u1ecb\u00fc\u02ca g\u1e5b\u014dssa d\u00e2 f\u1e5b\u00e2ziun, \u1e5b\u00ea \u2018ns\u00e2 polte ch\u2019 a \u0161pol\u0292e d\u2019 c\u1ecb\u00fc\u02ca da \u1e5ba c\u014d\u0161ta lun\u2019 ch\u2019 u p\u014dggia t\u00fctta a bulg\u00f4.\n\u2022 A ges\u0305c\u0305\u1ecba d\u00e2 Mad\u014dnna d\u2019l Colmine \u1e5b\u00ea nt\u2019 \u00e8l p\u1e5bimme c\u00e0 \u2018rivendu da j\u2019 Aimui, a Bulg\u00f4 Suv\u1e5bona.\n\u2022 Da vago u j\u2019\u00e8 asc\u00ec a ges\u0305c\u0305\u1ecba d\u2019 S\u00e8n Zan a\u1e5ba Culma, \u1e5b\u00ea \u2018ns\u2019 in altipian lunde ch\u2019 u s\u2019\u00a0 j\u2019 ariva pas\u00e8ndu da \u2018n vi\u00f6a ch\u2019 u p\u014dlta al Pizzu d'Ulm\u00e8a. \u1e5a\u00ea \u0161t\u00f4 foccia v\u00e8lsu \u00e8l 1920; v\u00e8lsu \u00e8l m\u00e8\u0292\u0292u d\u2019 j\u2019 oggni 1990 u j\u2019\u00e8 \u0161ta giunt\u00e0 in\u00a0 b\u00e8a pultiattu d\u2019noi."}
{"id": "29220", "revid": "12052", "url": "https://lij.wikipedia.org/wiki?curid=29220", "title": "U Paj\u00f2", "text": "U Paj\u00f2 l'\u00e9 'na frasi\u00f3n dei cum\u00fcne 'd Rucheta, inta Val Burb\u00e0ia. U Paj\u00f2 l'\u00e8 divizu in superiure e inferiure. \nA p\u00f2rte superiure gh'\u00f2 26 abitanti (2021), mentre a p\u00f2rte inferiure gh'\u00f2 19 abitanti (2021)."}
{"id": "29221", "revid": "1211", "url": "https://lij.wikipedia.org/wiki?curid=29221", "title": "Rocheta Ligure", "text": ""}
{"id": "29223", "revid": "1211", "url": "https://lij.wikipedia.org/wiki?curid=29223", "title": "Francavilla (Biziu)", "text": "Francavilla (\"Francavilla Biziu o Bixio\") l'\u00e9 'n cum\u00fcne de 512 abitanti ch'u s' tr\u00f6va inta pruvinsa de Lisandria in Piemonte."}
{"id": "29224", "revid": "1211", "url": "https://lij.wikipedia.org/wiki?curid=29224", "title": "Grondonn-a", "text": ""}
{"id": "29226", "revid": "1211", "url": "https://lij.wikipedia.org/wiki?curid=29226", "title": "Pus\u00f6", "text": "Pus\u00f6 l'\u00e9 'n pa\u00ecze arainte a N\u00f6ve ch'u gh'\u00f2 4630 abitanti. A Pus\u00f6 u s' p\u00f2rla inc\u00f9 in dialetu 'd tranzisi\u00f3n fra u ligure e u lunbardu."}
{"id": "29227", "revid": "1211", "url": "https://lij.wikipedia.org/wiki?curid=29227", "title": "Poseu", "text": ""}
{"id": "29228", "revid": "12052", "url": "https://lij.wikipedia.org/wiki?curid=29228", "title": "Cast\u00e9", "text": "Ei Cast\u00e9 (in itali\u00e0n: \"Castel Ratti\") l'\u00e9 'na frasi\u00f3n dei cum\u00fcne 'd Buigh\u00e8tu inta Val Burb\u00e0ia. U gh'\u00f2 'na pupulasi\u00f3n id 55 abitanti.\nP\u00f3sti d'interesse.\nA-i cast\u00e9 u gh'\u00e9 'na g\u00eaza custru\u00eea int'ei 1684 ch'a l'\u00e9 dedic\u00f2 a-a Mad\u00f3na."}
{"id": "29229", "revid": "12052", "url": "https://lij.wikipedia.org/wiki?curid=29229", "title": "Ture", "text": "Ture (in itali\u00e0n: \"Torre Ratti\") l'\u00e9 'na frasi\u00f3n dei cum\u00fcne 'd Buigh\u00e8tu inta Val Burb\u00e0ia. \nP\u00f3sti d'interesse.\nA Ture u gh'\u00e9 'n burgu mediev\u00f2le e arainte u gh'\u00e9 'n cast\u00e9, d\u00eetu Cast\u00e9 'd Ture, custru\u00eeu inte l'XI s\u00e9culu e mensiun\u00f3 pe-a prima v\u00f3ta inte 'n duc\u00fcmaintu dei 1413 quande Filippu Maria Viscunti, d\u00fcca d' Mil\u00e0n, l'\u00e0 f\u00f2tu 'n lav\u00f9 d'anpliamaintu. Ste cast\u00e9 chi l'\u00e9 'd prupiet\u00f2 priv\u00f2ta e l'\u00e9 mantegn\u00fcu bain."}
{"id": "29231", "revid": "1211", "url": "https://lij.wikipedia.org/wiki?curid=29231", "title": "E Vigneue", "text": ""}
{"id": "29234", "revid": "12052", "url": "https://lij.wikipedia.org/wiki?curid=29234", "title": "Curnai\u00f6", "text": "Curnai\u00f6 (scritu in zenaize: Cornaieu) l'\u00e9 'na fra\u00e7i\u00f3n id Cabela inte l'\u00f2ta val Borb\u00e0ia, ch'l'\u00eaa famuza intei pas\u00f3 pe \u00ease 'na lucalit\u00f2 'd vilezzu pe-i zenaizi. A Curnai\u00f6 u gh'\u00e9 inc\u00f9 u st\u00f3ricu albergu ncu u stesu nume, ma ava l'\u00e9 ser\u00f3."}
{"id": "29235", "revid": "1211", "url": "https://lij.wikipedia.org/wiki?curid=29235", "title": "Cornaieu", "text": ""}
{"id": "29236", "revid": "12552", "url": "https://lij.wikipedia.org/wiki?curid=29236", "title": "Calvoa storicu d\u2019Ulm\u00e8a", "text": "\u00c8l Calvoa \u0161t\u014d\u1e5bicu d\u2019Ulm\u00e9a \u1e5b\u00ea ina manife\u0161taziun ulmio\u0161-ca ch\u2019 a s\u2019 t\u00e9n t\u00fccci j\u2019 oggni \u2018ntl pe\u1e5biudu d\u00e8l mol-t-s\u0305c\u0305d\u00ec g\u1e5bossu. \u1e5a\u00ea in\u2019 antica t\u1e5b\u00e2diziun d\u2019l p\u014d\u0161tu, f\u014dsci \u0292\u00e0 cumunz\u00f4 \u2018nt\u00fb X seculu, quon\u2019 ch\u00e8 \u2018nt Ulm\u00e8a j\u2019e\u1e5bo l\u2019Ota vol Tonno.\n\u0160t\u014d\u1e5bia \u00e8 leg\u00e9nda.\nA paltia dau X Seculu Ulm\u00e8a a s\u2019 t\u1e5b\u00f6va sutt\u2019 u duminiu d\u00ee Franchi; Ulm\u00e8a a ven c\u1ecb\u00fc\u2019 v\u00f4te tac\u00f4 dai sa\u1e5bas\u0305c\u0305\u00ee, ch\u2019i s\u2019e\u1e5bo acampoi \u2018n Contaroina, nt\u00e2 Bolma del Messere, ina g\u1e5b\u014dtta ch\u2019 \u1e5b\u2019e\u1e5ba vign\u1ecb\u00fca in fultin p\u2019l lioci, p\u1e5boppi p\u2019l z\u014d\u2019 \u0292\u00f6\u00f6 ciam\u00f4 asc\u00ec \"G\u1e5b\u014dtta d\u00ee Sa\u1e5bas\u0305c\u0305\u00ee \", \u00e8 \u2018nt\u00e2 \"T\u00fbre d\u2019 Bolchi\", \u2018nt\u00e2 f\u1e5b\u00e2ziun d\u2019 Bolchi, ai cunf\u00ee cun Gare\u0161\u0161e, fosci foccia \u2018nc\u00f9 p\u1e5bimma cumme t\u00fbre d\u2019 voldia, vi\u0161ta a pus\u0305c\u0305iziun p\u1e5bivilegi\u00f4, ch\u2019a p\u2019lmatte d\u2019 vago ina lolga polte d\u00e2 valodda.\nI Sa\u1e5bas\u0305c\u0305\u00ee i s\u2019 e\u1e5bo t\u1e5b\u00fbvoi asc\u00ec in ot\u1e5bu p\u014d\u0161tu a Bagno\u0161-cu, lunde ch\u2019 i s\u2019 p\u014dno \u2018nc\u00f9 vago i re\u0161ti del Ca\u0161tea Sa\u1e5bas\u0305c\u0305in, suvo a geis\u0305c\u0305\u1ecba d\u2019 Sonta Giditta. (Giuditta)\nS-cundu a t\u1e5b\u00e2diziun ina v\u014dta bat\u00fc\u00fc \u00e8 focci \u0161capoa dal paise, \u00e8l gente, ma d\u2019 c\u1ecb\u00fc\u2019 i \u0292uvo, i s\u2019 t\u1e5buvovo a foa fe\u0161ta p\u2019l av\u00e8a vagn\u00e0: cant\u00e8ndu, bal\u00e8ndu e mang\u00e8ndu.\nCun \u00e8l pasoa d\u00fb tempu a fe\u0161ta \u1e5b\u2019e\u1e5ba vign\u1ecb\u00fca ina t\u1e5b\u00e2diziun \u00e8 i fi\u00f6i i s\u2019 v-\u0161tivo cun d\u00ee fa\u1e5boppi adulnoi cun d\u2019l gosse \u00e8 d\u00ee no\u0161t\u1e5bi culu\u1e5boi, t\u00fcttu p\u00f6\u00f6 t\u1e5bamand\u00e0 d\u2019 p\u00e0 \u2018n fiu. \u2018N\u2019chinsc\u00ec j\u2019e\u1e5bo nasc\u1ecb\u00fc\u00fc i p\u1e5bimmi ma\u0161ca\u1e5b\u00e8i ciamoi j\u2019 \"Aboi\", scimili a j\u2019 Abb\u00e0 d\u2019 oto fe\u0161te d\u2019 calvoa d\u2019j\u2019 Olpi.\nAl p\u1e5b\u2019nzippi \u2018ntl fe\u0161te c\u1ecb\u00fc\u2019 veje \u00e8l tuse i \u2018n pevo \u2018ndoa al fe\u0161te, p\u2019lch\u00e9 i p\u00e8vo sc\u1ecbultia sulu cun \u00e8l p\u2019lmessu d\u00ee s\u00f6\u00f6. In ot\u1e5ba ro\u0292\u0292a \u2018d ma\u0161carei i sun i Patoci, f\u014dsci \u2018nc\u00f9 c\u1ecb\u00fc\u2019 veji, f\u014dsci arivoi da\u1e5ba t\u1e5b\u00e2diziun d\u00ee Celti o d\u00ee Liguri Vagenni, chiz\u00ec p\u1e5besenti z\u00e0 p\u1e5bimma d\u00ee Rumoi.\nA r-\u0161c\u1e25v\u00e8lta.\n\u2018Nt j\u2019 \u00fcltimi oggni a t\u1e5b\u00e2diziun d\u2019l calvoa \u1e5b\u2019\u00ea \u0161t\u00f4 r-\u0161ch\u1ecbv\u00e8lta g\u0323azie al g\u1e5b\u00fcppu CAI d\u2019 Ulm\u00e8a, ch\u2019 l\u2019ha docciu vitta al p\u1e5b\u00fbgettu d\u00e2 Balcun\u00f4 d\u2019 Ulm\u00e8a, ch\u2019 i sun d\u00ee vi\u00f6i ch\u2019 i p\u014dlto 24 bulgoi divelse. Asc\u00ec j\u2019 Alp\u00ee j\u2019 han pult\u00e0 anoi \u2018m\u2019 assuciaziun a t\u1e5b\u00e2diziun d\u2019l molt\u2019\u0161d\u00ec g\u1e5bossu, ch\u2019 \u1e5b\u2019a reis\u0305c\u0305igova d\u2019 ndoa pelsa.\nT\u00fcttu z\u00f2 g\u1e5bazie asc\u00ec ai c\u1ecb\u00fc\u2019 veji ch\u2019 i s\u2019aruldovo a t\u1e5b\u00e2diziun d\u2019 fe\u0161ta \u00e8 ch\u2019i j\u2019 av\u00e8vo nc\u00f9 \u2018n c\u00e0 i fa\u1e5boppi d\u00ee ma\u0161ca\u1e5bei d\u00e2 famia.\nA fe\u0161ta.\nI \u0292uvo i s\u2019 ulgani\u0292ovo \u2018n g\u1e5b\u00fcppi ch\u2019 i vignivo dal tonte bulgoi, ch\u2019 i s\u2019 \u0161pu\u0161tovo da ina bulg\u00f4 a l\u2019ot\u1e5ba p\u2019l foa fe\u0161ta \u00e8 div\u2019ltise, i c\u1ecb\u00fc\u2019 famus\u0305c\u0305i j'e\u1e5bo quai d\u00e2 Ciu\u1e37nea \u00e8 d\u00e2 Chiu\u1e5boi\u1e5ba, ch\u00e8 p\u2019l ca\u1e5boa \u2018nt\u2019 Ulm\u00e8a i s\u2019 \u0161pu\u0161tovo \u2018nsi vi\u00f6i, pi\u00e8ndu dal fam\u00ee d\u2019l p\u014d\u0161tu da mangioa \u00e8 da b\u00e8vo, c\u1ecb\u00fc\u2019 ch\u2019 ot\u1e5bu \u00e8l vin d\u2019l p\u014d\u0161tu.\n\u2018N l\u2019 Eca j\u2019 \u2018n\u2019civo \u00e8l damis\u0305c\u0305ione p\u2019l l\u2019ucas\u0305c\u0305iun, scicumme ch\u00e8 \u2018nt\u00e2 f\u1e5b\u00e2zione i fas\u0305c\u0305\u00e8vo tontu vin. U d\u00ec \u2018d Calvoa u s\u2019 \u2018ndas\u0305c\u0305\u00e8va a foa rib\u014dtta. Scia a dis\u0305c\u0305noa ch\u00e8 a z\u00e8na a cena, u s\u2019 balova \u00e8 i s\u2019 piovo \u2018n gi\u1e5bu \u00fcn cun l\u2019ot\u1e5bu cun aleg\u1e5bia.\nPelsunoggi.\nAboi.\nJ\u2019 Aboi j\u2019 e\u1e5bo i c\u1ecb\u00fc\u2019 \u2018mpultonti pelsunoggi d\u2019l Calvoa ulmio\u0161cu \u00e8 j \u2018 e\u1e5bo i zuv\u00e8nti mo\u0161-ci d\u00e2 Chi\u1ee5oi\u1e5ba divis\u0305c\u0305i in Aboi Nai\u1e5bi \u00e8 Aboi Gionchi, cun cumpiti div\u00e8ls\u0305c\u0305i.\n\u2022 Aboi Nairi, balle\u1e5b\u00ee e cantonti, j\u2019e\u1e5bo tontu elegonti v-\u0161t\u00ee \u2018d nai\u1e5bu, adulnoi cun na\u0161t\u1e5bi \u00e8 sciua \u00e8 culu\u1e5boi \u2018d russu \u00e8 gioncu, \u2018nsa \u0161ch\u00e8na j\u2019av\u00e8vo ina g\u1e5b\u014dssa gossa \u00e8 \u2018nsl b\u1e5boi i no\u0161t\u1e5bi tajoi a zig-zag. J\u2019 av\u00e8vo in capea cun d\u00ee na\u0161t\u1e5bi ch\u2019 i ca\u1e5bovo \u2018nsa \u0161polla lelca, j\u2019 oci i s\u2019 vur\u00e8vo l\u2019m\u00e0 div\u2019ltia.\n\u2022 Aboi Gionchi, j\u2019 e\u1e5bo cunt\u1e5bap\u014d\u0161ti a j\u2019 Aboi Nairi, i rap\u0323esentovo \u00e8l famne d\u2019l paise, ma j\u2019e\u1e5bo \u2018ntelp\u1e5betoi da d\u2019 j\u2019 \u014dmmo, v-\u0161t\u00ee \u2018d gioncu cun d\u00ee g\u1e5b\u014d\u0161\u0161i no\u0161t\u1e5bi r\u00f6sa \u00e8 c\u00e8l\u00e8\u0161te, \u2018nsl \u0161polle i p\u014dlto ina mantlina nai\u1e5ba cun d\u2019l r\u00f6se russe \u00e8 \u2018nsa te\u0161ta i polto in capea, chiv\u00e8ltu da in fazulattu da g\u1e5buppu \u00e8 da d\u00ee no\u0161t\u1e5bi.\nPatoci.\nI Patoci j\u2019 e\u1e5bo quai d\u00e2 Ci\u00fbnea, \u2018n \u201cgu\u00e8ra\u201d cun j\u2019 Aboi d\u00e2 Chiu\u1e5bo\u1ecba; i s-miovo d\u2019 j\u2019 A\u1e37lecch\u00ee o d\u2019 j\u2019 animoi, j\u2019 e\u1e5bo v-\u0161t\u00ee a\u1e5ba taci\u014dlla cun cauztui ru\u0161\u0161i, b\u1e5boi a u \u0292-nuju \u2018d v-l\u00fc\u2019 \u00e8 ina cam\u2019s\u0305c\u0305\u1ecb\u00f6\u1e5ba \u2018d f\u1e5b\u00fc\u0161togna. \u00c8l muru l\u2019 e\u1e5ba ciat\u00e0 da ina ma\u0161che\u1e5ba \u2018d peliccia \u00e8 \u2018n man j\u2019 av\u00e8vo in olma: a patlacca, ina ro\u0292\u0292a \u2018d mozza \u2018d laggniu cun d\u2019l di lam\u00e9lle ch\u2019 i fas\u0305c\u0305\u00e8vo in buld\u00e8a ch\u2019 l\u2019 inc\u1ecbulgniva.\nJ\u2019 e\u1e5bo \u00e8l voldie d\u2019l calvoa ch\u2019 i picovo cun a patlacca chi ch\u2019 u s\u2019 arumbova t\u1e5boppe ai ma\u0161ca\u1e5b\u00e8i. \u00ce pias\u0305c\u0305ivo asc\u00ec \u00e8l famne \u00e8 j\u2019 ap\u1e5bufitovo d\u2019 calvoa p\u2019l cugn\u1ecbu\u0161\u0161o \u00e8l tuse d\u2019 j\u2019oci p\u014d\u0161ti lunde ch\u2019 i \u2018ndas\u0305c\u0305\u00e8vo a foa f\u00e8\u0161ta. Suven\u0292i j\u2019 Aboi Nairi i \u1e5bi b\u1e5bicatovo \u00e8 i j\u2019 \u2018ndas\u0305c\u0305\u00e8vo ap\u1e5b\u00e8ssu fin a quon\u2019 ch\u2019 i \u1e5bi r-scivo a sroa \u2018nt \u0161tolle cun \u00e8l vocche.\nOci p\u2019lsunoggi.\n\u2022 \u00c8l Cavagnau, l\u2019e\u1e5ba qu\u00e2 ch\u2019 u fas\u0305c\u0305\u00e8va i cavogni, l\u2019e\u1e5ba qua ch\u2019 u chiva j\u2019uf\u00e8lte dal gente. U tigniva da mangioa \u00e8 da b\u00e8vo p\u2019l t\u00fctta a \u0161-tmona d\u2019l calvoa.\n\u2022 I Sunau i sun i Sunau ch\u2019 j\u2019 accumpogno \u00e8l calvoa \u00e8 i fas\u0305c\u0305\u00e8vo aleg\u1e5bia. Suvenzi i n\u2019 e\u1e5bo d\u00ee gran sunau. U s\u2019 dis\u0305c\u0305e ch\u00e8 \u00fcn d\u2019 j\u2019 \u00fcltimi Sunau u savaise t\u1e5b\u00ea canzui: \u201dD\u00fb li\u0161tesse, \u00fcna \u2018m\u2019 \u00e2 p\u1e5bimma\u201d.\n\u2022El Veju \u00e8 a Veja i sun dui v-j\u014dtti ch\u2019 i s\u2019 accumpogno ai ma\u0161ca\u1e5bei \u00e8 i rap\u1e5besento u tempu ch\u2019 u sc\u00fbre.\n\u2022 U \u0160pusu \u00e8 a \u0160pusa i sun dui \u0161pus\u0305c\u0305i ch\u2019 i rap\u1e5besento \u00e8l ce\u1e5bim\u014dnie lunde ch\u00e8 suven\u0292i j\u2019 Aboi j\u2019 e\u1e5bo ciamoi ad essji p\u2019l tignia l'uldine \u2018nt\u2019 i pe\u1e5biudi lun\u2019 ch\u2019 \u2018l fe\u0161te i vignivo l\u2019ucas\u0305c\u0305iun p\u2019l ciucche \u00e8 disuldini. U \u0160pusu u p\u014dlta \u2018nsa \u0161ch\u00e8na in \u0161peggiu ag\u1e5bup\u00e0 cun \u2018n un fioccu \u2018d tonci cu\u1e5bua. U selve p\u2019l tignia da \u1e5ba lun\u0292i u di\u00e8u ch\u2019 s\u2019 u s\u2019 avis\u0305c\u0305ina t\u1e5b\u014dppe u s\u2019 vaghe \u2018nt u \u0161peggiu \u00e8 u \u0161-coppa \u0161-palm\u00e0.\n\u2022 I Sa\u1e5basc\u00ee i sun i n-m\u00ee \u2018d Aboi, cunt\u1e5ba i Sa\u1e5basc\u00ee u s\u2019e\u1e5ba focciu guera \u00e8 vagn\u00e0 d\u014dppu oggni d\u2019 sufe\u1e5benza. N\u00f6na pi\u00eat\u00e0 a p\u2019l i Sarasc\u00ee d\u014dppu a vito\u1e5bia.\n\u2022 P\u00e9 Culbea (Pietro il cestaio), l\u2019\u00e8 \u2018n v-jiottu arzillu ch\u00e8, cun ina c\u014dlba \u2018nsa \u0161ch\u00e8na \u00e8 a \u0161co\u1e5ba \u2018nsa \u0161polla, u munta a muntogna p\u2019l piose a l\u00fcna cina, ma dalmoggiu, \u1e5b\u2019\u00ea a l\u00fcna ch\u2019 a s\u2019 pia l\u00ea.\n\u2022 \u00c8l Famne, i sun elegonti v-\u0161t\u00ee cun i cu\u0161t\u00fcmmi d\u2019Ulm\u00e8a, i sun \u00e8l tuse ch\u2019 i \u0161p\u00eatovo a cumb\u1e5bicula p\u2019l p\u00e8a baloa \u00e8 foa fe\u0161ta."}
{"id": "29241", "revid": "1211", "url": "https://lij.wikipedia.org/wiki?curid=29241", "title": "Charadriidae", "text": "I Charadriidae s\u00f3n 'na fam\u00ecggia de \u00f6xelli limicoli de dimenscio\u00ecn p\u00eccinn-e e m\u00e9die, c\u00f2rpi t\u00f2ssi, c\u00f2lli c\u00f9rti e rob\u00f9sti. V\u00e0rian da 'n giae\u00f2u comme o \"Charadius Collaris\" (\"Corriere dal collare\"), l\u00f3ngo 14 c\u00ectti e co-in p\u00e9izo de 26 gr\u00e0mmi, a 'n marseu comme o \"Vanellus Miles\" (\"Pavoncella\u00a0Mascherata\"), l\u00f3ngo 35 c\u00ectti e 368 gr\u00e0mmi. An \u00e2e l\u00f3nghe apis\u00fbe. Se n\u00f9tran de insetti, vermi e \u00e4tri invertebroei. S\u00f3n dif\u00fbzi inti sp\u00e0\u00e7\u00e7i av\u00e8rti de t\u00f9tto o m\u00f3ndo.\nClasifica\u00e7i\u00f3n.\nA\u00a0fam\u00ecggia a se div\u00ecdde in d\u00f4e S\u00f3ttafamigge:\nI g\u00e9neri \"Pluvialis\" e \"Vanellus\" \u00e9n st\u00e6ti cre\u00e6 da J. Brisson inta seu \"Ornithologie\", pubric\u00e2 do 1760., \nE spece che s'atreuva inta Lig\u00f9ria e inte l'Italia e de qu\u00e6 o Paganini o l'\u00e0 parl\u00f2u into seu Vocabolario \u00e9n ste chi.\nTeston\u00f2tto de fi\u00fcmme \"Pluvialis apricaria\".\nO Teston\u00f2tto de fi\u00fcmme\u00a0(\"Pluvialis apricaria\"\u00a0-\u00a0; i nommi inta \u00f2pia de Linnaeus \u00eaan \"Charadrius apricarius\" e \"Charadrius pluvialis\"; in Itali\u00e0n\u00a0\"Piviere dorato\") o l'\u00e9 'n \u00f6xello l\u00f3ngo 29 c\u00ectti, co-ina avert\u00fba al\u00e2re de 60 c\u00ectti; testa gr\u00f2ssa, becco dr\u00eeto e pic\u00ecn risp\u00e9tto a-a testa. An becco, masche, g\u00f4a, peto e pansa de c\u00f4 neigro, 'na riga de c\u00f4 gianco a parte da-o becco, a s'est\u00e9nde da-a fronte s\u00f4via l'\u00e9uggio, a cont\u00ecnoa der\u00ea de l'o\u00eagio, zu l\u00f3ngo i lati do c\u00f2llo, a cont\u00f4rna o p\u00eato, f\u00ecn a-i scianchi. A femina a l'\u00e0 m\u00eano neigro con ci\u00f9mme mar\u00f2n-sc\u00fbo. O masccio in livrea nu\u00e7i\u00e2le o l'\u00e0 e parti superi\u00f4ri sprus\u00e6 de n\u00e9igro e gi\u00e2no-\u00f6o.\nO nid\u00ecfica inte tundre e brugh\u00eae de l'Eor\u00f6pa Setentrion\u00e2le, \u00c0zia N\u00f2rd \u00d2cident\u00e2le.\u00a0\u00d6xello migrat\u00f4 in Italia o l'\u00e9 de passo, ma 'na parte a ghe sverna asc\u00ec, inte z\u00f6ne \u00fbmide vix\u00ecn a canpi coltiv\u00e6, r\u00ecve di sci\u00f9mmi da Bassa Padann-a e Ba\u00e7i do Metauro.\nA\u00a0prez\u00e9nsa a va da Set\u00e9nbre a-a f\u00ecn de Marso-meit\u00e6 d'Arv\u00ee.\nPluvialis [..] Aldrov[andi Avi. Tom. III. pag 528. maris icon non fatis accurata pag 531. \nPluvier. Bel[lon], Hift.nat- des Oif. pag. 260.[..]\nLes Catalans l'appellent DORADA. Les Italiens, PIVIERO.\nMars\u00e9u\u00a0\"Vanellus vanellus\".\nO Mars\u00e9u\u00a0(\"Vanellus vanellus\" - . In Itali\u00e0n\u00a0\"Pavoncella\") o l'\u00e9 'n \u00f6xello de media dimens\u00e7i\u00f3n, co-ina l\u00f3ngh\u00e9ssa\u00a0de 28-32 c\u00ectti e avert\u00fba al\u00e2re de 68-75 c\u00ectti. Masccio e femina \u00e9n qu\u00e6xi p\u00e6gi, c\u00f2-u d\u00f2rso de c\u00f4 v\u00e8rde sc\u00fbo metalico ch'o t\u00e9nde a-o neigro, peto neigro, pansa de c\u00f4 gianco; o l'\u00e0 'n l\u00f3ngo ci\u00f9ffo neigro de 10 c\u00ectti in sci\u00e2 testa, becco neigro c\u00f9rto e dr\u00eeto, sanpe de c\u00f4 r\u00f3sso. A femina a se dist\u00ecngoe pe av\u00e9i rigat\u00fbe de gianco in sc\u00ea peto e g\u00f4a e ci\u00f9ffo ci\u00f9 c\u00f9rto. \n\u00d6xello migrat\u00f4, o nid\u00ecfica in Eor\u00f6pa\u00a0Setentrion\u00e2le e\u00a0Centr\u00e2le da-i Paixi Basci, a-i Balcani, f\u00ecn a-a Turch\u00eea. I marseu se n\u00f9tran d'insetti, cole\u00f2teri, invertebr\u00e6, onbrighi, larve. S'alim\u00e9ntan in sc\u00ee proei umodi, canpi no coltiv\u00e6 \u00f2 con con scarsa vegeta\u00e7i\u00f3n, de v\u00f2tte v\u00e0n apr\u00eauvo a-i trato\u00ee che l\u00f2uan i canpi. Sp\u00eace gregaia, nid\u00ecfican in col\u00f2nie, se ragr\u00f9pan in sciammi numerozi pe svern\u00e2 verso i paixi do Mediter\u00e0nio. \nIn Italia o tr\u00e9uva o seu habitat inta Cianua Padann-a; o l'\u00e9 in parte, stan\u00e7iale e nidif\u00eccante, ma i grendi sciammi\u00a0de \u00e7entan\u00e6e d'\u00f6xelli s\u00f3n svern\u00e0nti e-\u00f2 de p\u00e0sso pe-o Nord \u00c0frica.\nMars\u00e9u Spil\u00f2rso \"Pluvialis squatarola\".\nO Mars\u00e9u Spil\u00f2rso\u00a0(\"Pluvialis squatarol\"a - . \"Squatarola helvetica\" Linn. ex Briss. In Itali\u00e0n\u00a0\"Pivieressa\") o l'\u00e9 'n \u00f6xello longo 28-30 c\u00ectti, avert\u00fba al\u00e2re\u00a060-65 c\u00ectti. O\u00a0masccio in livrea nu\u00e7iale o l'\u00e0 e parti superi\u00f4ri sprus\u00e6 de gr\u00eexo-argent\u00f2u, s\u00f3tta o l'\u00e8 t\u00f9tto neigro, conpr\u00e8izo\u00a0becco, masche e sanpe, e d\u00f4e\u00a0parti \u00e9n\u00a0separ\u00e6 da 'na banda do c\u00f4 gianco, a femina in livrea nu\u00e7iale a l'asom\u00e9gia a-o masccio, ma a l'\u00e0 o neigro scresi\u00f2u de gianco. In inv\u00e8rno no se dist\u00ecngoan, e parti s\u00f4via\u00a0s\u00f3n de c\u00f4 br\u00f9n-\u00e7enie, s\u00f4tta\u00a0de c\u00f4 gianchin\u00e0stro, o p\u00eato apitet\u00f2u de maronc\u00ecn. \nOxello migrat\u00f4 o nid\u00eefica\u00a0inte tundre de \u00e2r\u00eae artiche d'Eor\u00f6pa, \u00c0zia e N\u00f2rd-Am\u00e9rica, o sv\u00e9rna a Sud in z\u00f6ne ci\u00f9 tenper\u00e6.\u00a0Inta tundra o se n\u00f9tre de insetti, larve, vermi; in migra\u00e7i\u00f3n o s\u00f2sta\u00a0in z\u00f6ne\u00a0umide c\u00f2st\u00e9e, laghi interni. o sverna in c\u00f2ste\u00a0basse, spi\u00e2ge con f\u00f2rti mar\u00eae,\u00a0tra fl\u00f9sso e refl\u00f9sso do m\u00e2, o l'\u00e0 t\u00e0nta spi\u00e2gia pe nutr\u00ecse: vermi de m\u00e2, gritte e mol\u00f9schi pic\u00ecn.\nIn Italia o l'ar\u00ecva tra Set\u00e9nbre-Nov\u00e9nbre,\u00a0Delta Po, \u00c2to Adri\u00e0tico, Lag\u00f9nn-e de Grado, Marano, Sal\u00ecnn-a de Comacchio, Sal\u00ecnn-a\u00a0Marg\u00e0ita de Sav\u00f6ia, ma sciammi mino\u00ee\u00a0in t\u00f9tte e\u00a0z\u00f6ne umide c\u00f2st\u00e9e. O p\u00e0rte\u00a0tra M\u00e0rso-M\u00e0zzo. \nTeston\u00f2tto da l'\u00e9uggio gr\u00f2sso\u00a0(\"Charadrius morinellus)\".\nO Teston\u00f2tto da l'\u00e9uggio gr\u00f2sso\u00a0(\"Charadrius morinellus\"\u00a0- ; in Italian\u00a0\"Piviere tortolino\")\u00a0o l'\u00e9 'n Limicolo in p\u00f6 particol\u00e2; o l'\u00e9 montagn\u00ecn pe l'habitat e o l'\u00e0 dimorf\u00ecsmo seso\u00e2le invert\u00eeo inte dimenscio\u00ecn e tonalit\u00e6 de ci\u00f9mme. \n\u00d6xello l\u00f3ngo 20-22 c\u00ectti, co-ina avert\u00fba al\u00e2re de 57-64 c\u00ectti, in livrea nu\u00e7iale o l'\u00e0 o d\u00f2rso de c\u00f4 verdex\u00ecn, t\u00e9sta gr\u00eexo sc\u00fbo, becco neigro, e l\u00f3nghe \u00e7egge de c\u00f4 gianco s'inc\u00f3ntran a \"V\" in sci\u00f4 c\u00f2pusso; ina fascia de c\u00f4 gianco a sep\u00e0ra a g\u00f4a e parte superi\u00f4re do peto ch'\u00e9n de c\u00f4 gr\u00eexo da a parte de s\u00f3tta de c\u00f4 cast\u00e0gno-aranci\u00f3n, pansa de c\u00f4 neigro, sanpe\u00a0l\u00f3nghe de c\u00f4 gi\u00e2n\u00e9nte. A femina a l'\u00e9 legermente ci\u00f9 grande e co-e ci\u00f9mme ci\u00f9 brilanti. A deponn-e 3 \u00eauve, a l\u00e0scia l'inconb\u00e9nsa a-o masccio de co\u00e2le e alev\u00e2 i pic\u00ecn, a s'acob\u00eca con atri sc\u00ecnn-a f\u00e2 tr\u00e8 ni\u00e6.\nO nid\u00ecfica a qu\u00f6te \u00e9rte, 2000-2700 metri, \u00e2toci\u00e9n montagn\u00f4zi da tundra artica da Penizoa F\u00ecnno-Scand\u00ecnava e Siberia.\n\u00d6xello migrat\u00f4, o sv\u00e9rna in N\u00f2rd-\u00c0frica. In Italia o l'\u00e9 de p\u00e0sso, f\u00ecn d'Ag\u00f3sto meit\u00e6 de Set\u00e9nbre; into l\u00f3ngo viagio o fa br\u00eavi s\u00f2ste in sc\u00ea cr\u00e9nn-e\u00a0erb\u00f4ze de \u00c0rpi e de l'Apen\u00ecn L\u00ecgure asc\u00ec pe ripoz\u00e2se e nutr\u00eese de insetti, cole\u00f2teri e catain\u00e9tte anc\u00f3n abondanti in sto periodo de l'anno.\nF\u00eaua da stagi\u00f3n riprodutiva o l'\u00e9 de c\u00f4 br\u00f9n in sci\u00f4 gr\u00eexo.\nO l'\u00e9 a r\u00e9izego de scent\u00e2 comme sp\u00eace prot\u00e8tta.\nGiae\u00f2u do test\u00f3n\u00a0(\"Charadrius hiaticula\").\nO Giae\u00f2u do test\u00f3n (\"Charadrius hiaticula\" - ; in italian \"Corriere Grosso\")\u00a0o l'\u00e9 in \u00f6xello de dimenscio\u00ecn rid\u00fbte, co-ina longhessa de 18-20 c\u00ectti e avert\u00fba al\u00e2re 40-45 c\u00ectti, e c\u00f2rpo t\u00f2sso.\nO masccio in livrea nu\u00e7i\u00e2le o l'\u00e0 d\u00f2rso e testa de c\u00f4\u00a0gr\u00eexo-maronc\u00ecn, fr\u00f3nte e \u00e7egge de c\u00f4 gianco, 'na mascher\u00ecnn-a de c\u00f4 neigro in sc\u00ee \u00e9uggi, 'n bav\u00e6n neigro o sep\u00e0ra a g\u00f4a e a parte de s\u00f3tta\u00a0t\u00f9tta de c\u00f4 gi\u00e0nco \u00e0rbo, becco c\u00f9rto aranci\u00f3n\u00a0co-a punta de c\u00f4 neigro; sanpe aranci\u00f3n. A femina a l'\u00e0 col\u00f4ri ci\u00f9 sm\u00f2rti. \nIn italia o l'\u00e9 de d\u00f3pio passo, o sverna in\u00a0Nord \u00c0frica. O nid\u00ecfica in Nord Eor\u00f6pa e Siberia l\u00f3ngo e c\u00f2ste mar\u00ecnn-e e e sp\u00f3nde di laghi e sci\u00f9mmi da t\u00f9ndra. O n\u00eeo, 'na fos\u00e9tta in sc\u00ea spiage\u00a0de sabia, sasci \u00f2 fang\u00f4ze. E 4 \u00eauve sccio\u00ecscian 23-25 gi\u00f3rni. I picin en aot\u00f2nomi\u00a0in 22-24 gi\u00f3rni. In predat\u00f4 inti dint\u00f3rni do n\u00eeo o v\u00e9gne port\u00f2u distante co-o tr\u00f9cco de l'\u00e2a r\u00f3tta, pratica as\u00e6 dif\u00fbza tra i \"limicoli\".\nO c\u00f4re into bagnasci\u00fbga in \u00e7erchia de insetti, larve e vermi.\nGiae\u00f2u de l'euggio d'\u00f6u (\"Charadrius dubius\").\nO Giae\u00f2u de l'euggio d'\u00f6u (\"Charadrius dubius\" - ; in Italian \"Corriere Piccolo\") o l'\u00e9 in \u00f6xello de corporat\u00fba men\u00fba, l\u00f3ngo 15 c\u00ectti, avert\u00fba al\u00e2re 34 c\u00ectti.\nO masccio o l'\u00e0 a livrea sc\u00ecmile a quella do ci\u00f9 grosso \"C. hiaticula\", o se ne\u00a0dist\u00ecngoe\u00a0pe av\u00e9i o col\u00e6n\u00a0neigro, ri\u00f2ndo e ci\u00f9 str\u00e9ito, no a bav\u00e6n, 'n'anello giano in g\u00eeo a l'\u00e9uggio, becco neigro lev\u00f2u 'na macetta de c\u00f4 giano \u00f2p\u00e2co inta parte de s\u00f3tta (masc\u00e9lla), sanpe de c\u00f4 gr\u00eexo-r\u00eauza. A femina a l'\u00e0 e parti de neigro, de c\u00f4 m\u00eano int\u00e9nso. \nA desp\u00eato da livrea, pe a seu dimensci\u00f3n, rid\u00fbta acoci\u00f2u\u00a0e inm\u00f2bile in sci\u00f4 ter\u00e9n, o l'\u00e9 mim\u00e9tico; pe nutr\u00eese o c\u00f4re in t\u00e6ra \u00f2 \u00e6goa p\u00f6co prof\u00f3nda, o s'ar\u00e9sta de b\u00f2tto pe pit\u00e2 insetti, larve\u00a0e vermi.\nO nid\u00ecfica in Eor\u00f6pa, f\u00eaua e ar\u00eae ci\u00f9 Setentrion\u00e2li, e Nord \u00c0frica. O sv\u00e9rna a Sud do Sahara da o S\u00e9negal, a-o Niger, Lago Ciad, a-o Sudan, e-a Som\u00e0lia.\u00a0In Italia o l'\u00e9 de passo, e nidificante quarche d\u00eax\u00e9nn-a de cobie in Sardegna e in Sicilia.\nO predil\u00ecgge spa\u00e7\u00e7i av\u00e8rti con scarsa e bassa vegeta\u00e7i\u00f3n, z\u00f6ne \u00fbmide, fang\u00f4ze, gi\u00e6\u00ea con larghe sp\u00f3nde de sasci, prie e sabia, lag\u00f9nn-e c\u00f2st\u00eae, salinn-e. Fan o n\u00eeo in t\u00e6ra tra prie, sabia, e sasci. 3-4 \u00eauve, de v\u00f2tte pe alev\u00e2\u00a0i pol\u00ecn i genito\u00ec v\u00e9gnan\u00a0agiut\u00e6 da in zo\u00eano nasci\u00fbo\u00a0l'anno primma.\nGiae\u00f2u da testa r\u00f3ssa (\"Charadrius alexandrinus\").\nO\u00a0Giae\u00f2u da testa r\u00f3ssa (\"Charadrius alexandrinus\" - ; In Itali\u00e0n \"Fratino\") o l'\u00e9 'n \u00f6xello l\u00f3ngo 16 c\u00ectti, co-ina avert\u00fba al\u00e2re de 42 c\u00ectti, c\u00f2rpo t\u00f2sso e sanpe l\u00f3nghe. \nO masccio in livrea\u00a0nu\u00e7iale o l'\u00e0 o d\u00f2rso de c\u00f4 gr\u00eexo-br\u00f9n ci\u00e6o, fr\u00f3nte e \u00e7eggia de c\u00f4 gi\u00e0nco; s\u00f4via a fr\u00f3nte a l'\u00e0 'na maccia de n\u00e9igro, testa e cop\u00f9sso de c\u00f4 aranci\u00f3n chi t\u00eea a-o r\u00f3sso; a mascher\u00ecnn-a 'na sot\u00ee riga de c\u00f4 n\u00e9igro che da o becco a gh'atrav\u00e8rsa l'\u00e9uggio e a cont\u00ecnoa f\u00ecn a l'o\u00eagio; s\u00f3tta o l'\u00e9 t\u00f9tto gi\u00e0nco, o col\u00e6n n\u00e9igro, a difer\u00e9nsa di \u00e2tri do\u00ee Giae\u00f2u, o l'\u00e9 av\u00e8rto dav\u00e0nti, o l'\u00e0 s\u00f4lo d\u00f4e bande de n\u00e9igro a-i l\u00e2ti do p\u00eato; a femina in livrea riprodut\u00eeva s\u00f4via a l'\u00e9 t\u00f9tta de c\u00f4 gr\u00eexo-br\u00f9n de varie tonalit\u00e6, t\u00f9tti do\u00ee \u00e0n becco n\u00e9igro,sanpe sc\u00fbe.\nO f\u00e2 o n\u00eeo in sc\u00ea spiage de sabia \u00f2 sasci, inte unn-a de fos\u00e9tte preper\u00e6 da-o masccio.\u00a0A femina a dep\u00f3nn-e tr\u00e6 \u00eauve, pe dif\u00e9nde o n\u00eeo da 'n predat\u00f4, o f\u00ecnze l'\u00e2a r\u00f3tta.\nIn inv\u00e8rno 'na parte a-o passa in Italia, f\u00f2scia i ci\u00f9 sv\u00e8rnan in Nord \u00c0frica. In Italia o nid\u00ecfica l\u00f3ngo e spiage de l'Adri\u00e0tico e Centro e Basso Tir\u00e9n, da Sicilia e Sardegna. \nO se n\u00f9tre in sci\u00f4 bagnasci\u00fbga de insetti, larve e vermi."}
{"id": "29243", "revid": "13390", "url": "https://lij.wikipedia.org/wiki?curid=29243", "title": "\u00dcnterlenghi\u030dstica", "text": "L'\u00fcnterlenghi\u030dstica o interlenghi\u030dstica e\u030d \u00fcna branca d'a lenghi\u030dstica, che s'uc\u00fcpa d'a cum\u00fcnica\u00e7iu\u030dn lenghi\u030dstica \u00fcnterna\u00e7iunale \u00fcntra de persune q\u00fc nun parlu a st\u00ebssa lenga materna. S'\u00fcnteressa tambe\u030dn au m\u00fcltilenghismu e \u00e2 str\u00fct\u00fcra e au fun\u00e7iunamentu d'\u00eb lenghe planificae, \u00fcn partic\u00fclari lenghe aussiliari cuma l'esperanto, ma tambe\u030dn d'a\u030dutre lenghe artifi\u00e7iali cuma l'ido, l'interlingua e u volap\u00fck."}
{"id": "29250", "revid": "10132", "url": "https://lij.wikipedia.org/wiki?curid=29250", "title": "Latino sine flexione", "text": "Latino sine flexione (\u00ab lati\u030dn sen\u00e7a flessiue \u00bb), tambe\u030dn cunusci\u00fcu suta u nume \u00ab Interlingua de Peano \u00bb, e\u030d \u00fcna furma de lati\u030dn simplificau, prupusa\u030d \u00fcn l'anu 1903 da u matema\u030dticu italia\u030dn Giuseppe Peano cuma \u00fcna lenga aussiliari \u00fcnterna\u00e7iunale. \u00dcn 1908, Peano e\u030d devegn\u00fcu diretu\u030d de l'Acade\u030dmia de lenga \u00fcniversale, che adutava u latino sine flexione \u00fcn l\u0153gu de l'idiom neutral e scangiava u so nume a \u00ab Academia pro Interlingua \u00bb. Qaranta trei ani dopu, u latino sine flexione e\u030d stau rempia\u00e7au per l'interlingua d'IALA (Assu\u00e7ia\u00e7iu\u030dn per \u00fcna lenga aussiliari \u00fcnterna\u00e7iunale)."}
{"id": "29251", "revid": "10132", "url": "https://lij.wikipedia.org/wiki?curid=29251", "title": "Interlingua", "text": "Interlingua e\u030d \u00fcna lenga aussiliari \u00fcnterna\u00e7iunale, p\u00fcblica\u030d \u00fcn 1951 da l'Assu\u00e7ia\u00e7iu\u030dn per \u00fcna lenga aussiliari \u00fcnterna\u00e7iunale (\"International Auxiliary Language Association\", IALA). U so vucab\u00fclari e\u030d basau essen\u00e7ialamente sci'\u00eb lenghe ruman\u00e7e e tambe\u030dn sci\u00fc l'anglese, che cuntenge prun n\u00fcmeruse parole d'uri\u030dgine ruman\u00e7e \u00fcnt'a so' vucab\u00fclari. A grama\u030dtica e\u030d egalamente inspira\u030d d'ach\u00ebste lenghe, ma cun simplifica\u00e7iue. Dunca, l'interlingua semiya iesse \u00fcna spe\u030dcie de lati\u030dn modernisau.\nL'IALA e\u030d sta\u030d funda\u030d \u00fcn l'anu 1924 da a filantropa americana Alice Vanderbilt Morris, ma u travayu sci'a lenga era diretu da u lenghista Alexander Gode. L'IALA e\u030d sta\u030d ativa fint'\u00fcn 1953. Anch\u0153i gh'e\u030d \u00fcna \u00ab \u00dcniu\u030dn mundiale per interlingua \u00bb, funda\u030d \u00fcn 1955, che s'uc\u00fcpa d'a prupaga\u00e7iu\u030dn d'interlingua. \u00dcn l'anu 2000 interlingua era parla\u030d da circa 1500 persune.\nGh'e\u030d tambe\u030dn \u00fcn a\u030dutru prugetu ci\u00fc veyu che se ciama ufi\u00e7ialamente \u00ab interlingua \u00bb, ma che e\u030d ci\u00fc cunusci\u00fcu suta u nume \u00ab latino sine flexione \u00bb. De ci\u00fc\u030d, gh'e\u030d \u00fcna lenga artifi\u00e7iale suta u nume \u00ab interlingue \u00bb."}
{"id": "29253", "revid": "12052", "url": "https://lij.wikipedia.org/wiki?curid=29253", "title": "L\u00e9ngoe g\u00e0llo-it\u00e0liche", "text": "E l\u00e9ngoe g\u00e0llo-it\u00e0liche, g\u00e0llo-itali\u00e9n, g\u00e0llo-cisalp\u00ecnn-e \u00f2, senplicem\u00e9nte, cisalp\u00ecnn-e s\u00f3n l'ins\u00e9mme ch'o l'arech\u00e9ugge a ci\u00f9 p\u00e0rte de l\u00e9ngoe rom\u00e0nze parl\u00e6 inte l'It\u00e0lia do N\u00f2rd. In particol\u00e2 qu\u00e9ste s\u00f3n o Piemont\u00e9ize, o Lonb\u00e0rdo, l'Emili\u00e0n, o Romagn\u00f2llo e o L\u00ecgure. Scib\u00e9n che pi-\u00e2 ci\u00f9 p\u00e0rte di lengo\u00ecsti a l\u00e9ngoa v\u00e9neta a l'\u00e9 pe c\u00f3ntra da conscider\u00e2 into r\u00e0mmo de l\u00e9ngoe \u00ectalo-d\u00e0lmate, s\u00e9gge pe Ethnologue che pe Glottolog a sai\u00e9iva da inser\u00ee into gr\u00f9ppo de g\u00e0llo-it\u00e0liche.\nE l\u00e9ngoe incl\u00fbze inte 'sto gr\u00f9ppo chi s\u00f3n parl\u00e6 \u00e0nche into dipartim\u00e9nto de \u00c0rpi Mar\u00ectime in Fr\u00e0nsa, into Cant\u00f3n Tic\u00ecn e inte qu\u00e9llo di Grixo\u00een in Sv\u00ecsera, \u00f3ltre che inte microna\u00e7io\u00een de M\u00f3nego e S\u00e0n Mar\u00ecn. Pe de ci\u00f9, in \u00e7\u00e8rti c\u00e2xi e l\u00e9ngoe chi incl\u00fbze s\u00f3n anc\u00f3n parl\u00e6 in di st\u00e2ti d\u00f3nde a gh'\u00e9 st\u00e6ta 'n'inport\u00e0nte inmigra\u00e7i\u00f3n da-a pen\u00eezoa itali\u00e0nn-a.\nForm\u00e6 da 'n \"substratum\" deriv\u00f2u da-e l\u00e9ngoe c\u00e8ltiche e 'n \"superstratum\" ch'o v\u00eagne da-e l\u00e9ngoe germ\u00e0niche, sp\u00e9cce da-o Longob\u00e0rdo, e l\u00e9ngoe g\u00e0llo-it\u00e0liche se s\u00f3n evol\u00fbe in sci\u00e2 b\u00e2ze do Lat\u00ecn parl\u00f2u inta z\u00f6na, ciam\u00e2 da-i rom\u00e2ni \"Gallia Cisalpina\". Qu\u00e9sto gr\u00f9ppo o l'\u00e0 av\u00fbo pe l'\u00f9rtima p\u00e0rte t\u00e0rda antighit\u00e6 e l'in\u00ec\u00e7io de l'Et\u00e6 de M\u00eazo 'n str\u00e9ito lig\u00e0mme lengo\u00ecstico co-a \"Gallia\" e a \"Rhaetia\", scito\u00e6 a pon\u00e9nte e a n\u00f2rd de-e \u00c0rpi. A part\u00ee da-a f\u00ecn do Medio\u00eavo, e l\u00e9ngoe de qu\u00e9sto gr\u00f9ppo \u00e0n adot\u00f2u de carater\u00ecstiche che v\u00eagnan \u00e0nche da-e l\u00e9ngoe do gr\u00f9ppo \u00ectalo-d\u00e0lmata, parl\u00e6 ci\u00f9 a s\u00f9d.\nC\u00f3mme rizult\u00e2to de 'sto f\u00e6to chi, e l\u00e9ngoe g\u00e0llo-it\u00e0liche \u00e0n de carater\u00ecstiche che v\u00eagnan s\u00e9gge da-e l\u00e9ngoe g\u00e0llo-rom\u00e0nze parl\u00e6 ci\u00f9 a pon\u00e9nte e a n\u00f2rd-\u00f2vest (c\u00f3mme o Fran\u00e7\u00e9ize, l'Arpit\u00e0n, o Catal\u00e0n e l'\u00d2cit\u00e0n) e da-e l\u00e9ngoe \u00ectalo-d\u00e0lmate dif\u00fbze into r\u00e8sto da pen\u00eezoa (e qu\u00e6 incl\u00f9ddan o V\u00e9neto, o Dalm\u00e0tico, o Tosc\u00e0n, l'Itali\u00e0n centr\u00e2le, o Napolit\u00e0n e o Sicili\u00e0n). Pe 'sta rax\u00f3n chi a gh'\u00e9 'n f\u00f2rte dib\u00e0tito in sci\u00e2 cor\u00e8tta clasifica\u00e7i\u00f3n de l\u00e9ngoe do gr\u00f9ppo g\u00e0llo-it\u00e0lico. Def\u00e6ti s\u00f3n ragrup\u00e6 da \u00e7\u00e8rti studi\u00f4zi co-e l\u00e9ngoe g\u00e0llo-rom\u00e0nze e da \u00e2tri co-e \u00ectalo-d\u00e0lmate.\nE l\u00e9ngoe g\u00e0llo-it\u00e0liche \u00e0n infloens\u00f2u in v\u00e0rio m\u00f2ddo \u00e0nche e vari\u00e0nte loc\u00e2li de l'itali\u00e0n e a ci\u00f9 p\u00e0rte di s\u00f2 parl\u00e0nti a l'\u00e0 'na digloscia con l'itali\u00e0n st\u00e0ndard. Tra-e div\u00e8rse l\u00e9ngoe region\u00e2li, qu\u00e9lle do gr\u00f9ppo g\u00e0llo-it\u00e0lico s\u00f3n e ci\u00f9 a \u00e2to r\u00e9izego d'estin\u00e7i\u00f3n, co-o n\u00f9mero di s\u00f2 parl\u00e0nti ch'o l'\u00e9 in cont\u00ecnoa diminu\u00e7i\u00f3n."}
{"id": "29255", "revid": "1211", "url": "https://lij.wikipedia.org/wiki?curid=29255", "title": "Dialetto pia\u00e7entin", "text": ""}
{"id": "29256", "revid": "10132", "url": "https://lij.wikipedia.org/wiki?curid=29256", "title": "Volap\u00fck", "text": "Volap\u00fck (/vol\u0251\u02c8pyk/, \u00ab lenga mundiale \u00bb, de \"vol\" \u00ab mundu \u00bb e \"p\u00fck\" \u00ab lenga \u00bb) e\u030d \u00fcna lenga artifi\u00e7iale crea\u030d \u00fcn l'ani 1879-1880 da u preve cato\u030dlicu tedescu Johann Martin Schleyer, che au mumentu d'\u00fcna \u00fcnsumnia sent\u00ebva che Diu gh'ava cumandau de crea\u030d \u00fcna lenga \u00fcnterna\u00e7iunale. A l'ini\u00e7i a lenga a\u030d cunusci\u00fcu \u00fcn gran s\u00fccessu e cungressi de volap\u00fck av\u00ebvun l\u0153gu \u00fcn 1884, 1887 e 1889. Ma p\u0153i, dopu \u00fcn ra\u030dpidu desvelupamentu (\u00fcn 1889 gh'era \u00fcn miliu\u030dn de pers\u00fcne che parlavun volap\u00fck) se cumen\u00e7avun vari cunfliti e a magiurit\u00e0 d'i volap\u00fckisti abandunava u muvimentu, passandu a \u00fcna n\u0153va lenga, l'esperanto. Margradu ach\u00ebste dific\u00fcrtae, u volap\u00fck a\u030d suvraviv\u00fcu, tambe\u030dn gra\u030d\u00e7ia a\u00eb refurme \u00fcntrud\u00fcte \u00fcnt'i ani 1920 da Arie de Jong. Anch\u0153i gh'e\u030d \u00fcna picina cum\u00fcnita\u030d de qarche deijene de volap\u00fckisti."}
{"id": "29257", "revid": "10132", "url": "https://lij.wikipedia.org/wiki?curid=29257", "title": "\u00dcnterslavu", "text": "\u00dcnterslavu o interslavu (\"med\u017euslovjansky, \u043c\u0435\u0434\u0436\u0443\u0441\u043b\u043e\u0432\u0458\u0430\u043d\u0441\u043a\u044b\") e\u030d \u00fcna lenga aussiliari \u00fcnterna\u00e7iunale, crea\u030d spe\u00e7ificamente per a cum\u00fcnica\u00e7iu\u030dn tra \u00eb va\u030drie na\u00e7iue slave. A grama\u030dtica e u vucab\u00fclari sun basae \u00fcnteramente sci'\u00eb lenghe slave muderne e u veyu slavunu de ge\u030dija. A lenga se scrive cun l'alfabe\u030d lati\u030dn o cun l'alfabe\u030d \u00e7iri\u030dllicu. U di\u00e7iunari cuntegne circa dij\u0153tu mila parole. \n\u00cb prime obre \u00fcn lenga \u00fcnterslava sun stae scrite \u00fcnt'u se\u030dculu XVII, qandu u preve cruatu Juraj Kri\u017eani\u0107 d\u00fcrante \u00fcn longu segiurnu \u00fcn R\u00fc\u030dssia gh'a\u030d scritu \u00fcna grama\u030dtica e qarchi testi cun l'agi\u00fctu d'\u00fcn idioma slavu \u00fcnventau che ciamava \u00ab ruski jezik \u00bb. Desp\u0153i, tanti panslavisti e a\u030dutri a\u030dn elaborau i soi prugeti, suvrat\u00fctu \u00fcnt'u segunda parte d'u se\u030dculu XIX. A versiu\u030dn \u00fc\u030drtima de l'\u00fcnterslavu e\u030d sta\u030d crea\u030d \u00fcn 2017 dopu a f\u00fcsiu\u030dn de dui prugeti : u \u00ab slovianski \u00bb, ini\u00e7iau \u00fcn 2006 da \u00fcn'eqipa de lenghisti de diversi paisi e basau sci\u00fc\u030d t\u00fct'\u00eb currespunden\u00e7e \u00fcntra \u00eb lenghe slave muderne, e u \u00ab novoslovienskij \u00bb, desvelupau desp\u0153i 2009 da u prufessu\u030d cecu de l'\u00fcnfurma\u030dtica Vojt\u011bch Merunka cuma mudernisa\u00e7iu\u030dn d'u slavunu eclasia\u030dsticu. I auturi d'ach\u00ebsta n\u0153va versiu\u030dn sun Vojt\u011bch Merunka e u trad\u00fctu\u030d ulandese Jan van Steenbergen. \u00dcn nuvembre d'u 2021 a cum\u00fcnita\u030d de l'\u00fcnterslavu cunsist\u00ebva de ci\u00fc\u030d che qinze mila membri. \u00dcn cumitau de \u00e7inqe membri e\u030d respunsa\u030dbile d'a gestiu\u030dn d'a lenga.\nL'\u00fcnterslavu e\u030d stau \u00fctilisau \u00fcnt'u film cecu \u00ab The Painted Bird \u00bb, \u00fcn'adata\u00e7iu\u030dn d'u libru \u00ab L'aujelu pintu \u00bb da Jerzy Kosinski, cuma a lenga d'i paisai. "}
{"id": "29258", "revid": "1211", "url": "https://lij.wikipedia.org/wiki?curid=29258", "title": "Gramatica noveize", "text": "TRAVAGGIO IN C\u00d3RSO \nSta pagina in sci\u00e2 gram\u00e0tica nov\u00e9ize a se b\u00e2za in sci\u00f4 libbro scr\u00eeto da-o Natale Magenta co-o t\u00ectolo \"Vocabol\u00e2io do dialetto de Neuve L\u00ecgure\", se\u00e7i\u00f3n di paradigmi verb\u00e2li"}
{"id": "29259", "revid": "1211", "url": "https://lij.wikipedia.org/wiki?curid=29259", "title": "Joe Biden", "text": "Joseph Robinette Biden Jr. (New York, 1946 - ), d\u00eeto Joe Biden (pr. d\u0292o\u028a \u02c8ba\u026ad\u0259n), o l'\u00e9 o 46eximo prescid\u00e9nte di Stati Un\u00eei d'America, in c\u00e0rega da-o 2021. O l'\u00e9 o segondo prescid\u00e9nte cat\u00f2lico inta st\u00f6ia d'Am\u00e9rica."}
{"id": "29260", "revid": "12552", "url": "https://lij.wikipedia.org/wiki?curid=29260", "title": "Dial\u00e9tto orme\u00e0sco", "text": ""}
{"id": "29261", "revid": "12052", "url": "https://lij.wikipedia.org/wiki?curid=29261", "title": "Interlingue", "text": "Interlingue e\u030d \u00fcna lenga aussiliari \u00fcnterna\u00e7iunale, p\u00fcblica\u030d \u00fcn l'anu 1922 suta u nume \u00ab Occidental \u00bb da u lenghista estunia\u030dn Edgar de Wahl cun l'idea de crea\u030d \u00fcn lenga imediatamente cumprensible per t\u00fcti luc\u00fcturi d'\u00eb lenghe eurupeane. L'occidental e\u030d stau \u00fcn cunc\u00fcrrente impurtante per l'esperanto fint\u2019\u00e2 segunda gherra mundiale. Dopu a gherra, l'Occidental-Union a\u030d rebatesau a lengha \u00ab interlingue \u00bb de mutivi puli\u030dtichi, ma dopu a p\u00fcblica\u00e7iu\u030dn de l'interlingua d'IALA \u00fcn 1951 a magiurit\u00e0 d'i aderenti passavun a ach\u00ebsta n\u0153va lenga. P\u00fcra, l'interlingue a\u030d suvraviv\u00fcu e gh'e\u030d ancura \u00fcna picina cum\u00fcnita\u030d de luc\u00fcturi d'interlingue."}
{"id": "29263", "revid": "12052", "url": "https://lij.wikipedia.org/wiki?curid=29263", "title": "Lista d'i suvr\u00e1i de M\u00f9negu", "text": ""}
{"id": "29264", "revid": "13390", "url": "https://lij.wikipedia.org/wiki?curid=29264", "title": "Raini\u00e8 primu", "text": ""}
{"id": "29265", "revid": "13390", "url": "https://lij.wikipedia.org/wiki?curid=29265", "title": "Lista d'i Suvrai de Mu\u030dnegu", "text": ""}
{"id": "29266", "revid": "13390", "url": "https://lij.wikipedia.org/wiki?curid=29266", "title": "Albertu segundu", "text": ""}
{"id": "29267", "revid": "1144", "url": "https://lij.wikipedia.org/wiki?curid=29267", "title": "Antoni primu (principu)", "text": ""}
{"id": "29268", "revid": "13390", "url": "https://lij.wikipedia.org/wiki?curid=29268", "title": "Antoni segundu", "text": ""}
{"id": "29269", "revid": "13390", "url": "https://lij.wikipedia.org/wiki?curid=29269", "title": "Carlu segundu", "text": ""}
{"id": "29270", "revid": "13390", "url": "https://lij.wikipedia.org/wiki?curid=29270", "title": "Carlu ter\u00e7u", "text": ""}
{"id": "29271", "revid": "13390", "url": "https://lij.wikipedia.org/wiki?curid=29271", "title": "Arcule primu", "text": ""}
{"id": "29272", "revid": "13390", "url": "https://lij.wikipedia.org/wiki?curid=29272", "title": "Flurestan primu", "text": ""}
{"id": "29273", "revid": "13390", "url": "https://lij.wikipedia.org/wiki?curid=29273", "title": "Giacumu primu", "text": ""}
{"id": "29274", "revid": "13390", "url": "https://lij.wikipedia.org/wiki?curid=29274", "title": "Giuane primu", "text": ""}
{"id": "29275", "revid": "13390", "url": "https://lij.wikipedia.org/wiki?curid=29275", "title": "Luisa Ip\u00f2lita de M\u00f9negu", "text": ""}
{"id": "29276", "revid": "1144", "url": "https://lij.wikipedia.org/wiki?curid=29276", "title": "Lu\u00ec primu", "text": ""}
{"id": "29278", "revid": "13390", "url": "https://lij.wikipedia.org/wiki?curid=29278", "title": "Carlu primu", "text": ""}
{"id": "29279", "revid": "13390", "url": "https://lij.wikipedia.org/wiki?curid=29279", "title": "Antoni Primu de Mu\u030dnegu", "text": ""}
{"id": "29280", "revid": "13390", "url": "https://lij.wikipedia.org/wiki?curid=29280", "title": "Antoni primu", "text": ""}
{"id": "29281", "revid": "13390", "url": "https://lij.wikipedia.org/wiki?curid=29281", "title": "Lu\u00ec segundu", "text": ""}
{"id": "29282", "revid": "13390", "url": "https://lij.wikipedia.org/wiki?curid=29282", "title": "Nur\u00e8 primu", "text": ""}
{"id": "29283", "revid": "13390", "url": "https://lij.wikipedia.org/wiki?curid=29283", "title": "Nur\u00e8 qartu", "text": ""}
{"id": "29284", "revid": "13390", "url": "https://lij.wikipedia.org/wiki?curid=29284", "title": "Nur\u00e8 qintu", "text": ""}
{"id": "29285", "revid": "13390", "url": "https://lij.wikipedia.org/wiki?curid=29285", "title": "Nur\u00e8 segundu", "text": ""}
{"id": "29286", "revid": "13390", "url": "https://lij.wikipedia.org/wiki?curid=29286", "title": "Nur\u00e8 ter\u00e7u", "text": ""}
{"id": "29287", "revid": "13390", "url": "https://lij.wikipedia.org/wiki?curid=29287", "title": "Raini\u00e8 segundu", "text": ""}
{"id": "29288", "revid": "13390", "url": "https://lij.wikipedia.org/wiki?curid=29288", "title": "Raini\u00e8 ter\u00e7u", "text": ""}
{"id": "29289", "revid": "13390", "url": "https://lij.wikipedia.org/wiki?curid=29289", "title": "Lui\u030d Primu de Mu\u030dnegu", "text": ""}
{"id": "29291", "revid": "13390", "url": "https://lij.wikipedia.org/wiki?curid=29291", "title": "Lu\u00ec primu (principu)", "text": ""}
{"id": "29292", "revid": "13390", "url": "https://lij.wikipedia.org/wiki?curid=29292", "title": "Albertu primu", "text": ""}
{"id": "29295", "revid": "13390", "url": "https://lij.wikipedia.org/wiki?curid=29295", "title": "Fran\u00e7u\u00e0 primu", "text": ""}
{"id": "29296", "revid": "10132", "url": "https://lij.wikipedia.org/wiki?curid=29296", "title": "Claudina de Mu\u030dnegu", "text": "Claudina Grimaldi (nasci\u00fca \u00fcn l'anu 1451 e morta au 19 de nuvembre 1515) e\u030d sta\u030d signura de Mu\u030dnegu. A\u030d regnau d'u mese d'a Madalena d'u 1457 fint'a u seze de marsu d'u 1458, gh'avendu sei ani. Era u sulu fiy\u0153\u030d d'u precedente suvra\u030dn, Catala\u030dn de Mu\u030dnegu, e Bianca del Carretto. U 29 d'austu d'u 1465 s'e\u030d spusa\u030d u so' cujin au dissetieme o dij\u0153tieme gradu Lambertu Grimaldi, signu\u030d de Mu\u030dnegu. Claudina gh'a\u030d av\u00fcu sei o ci\u00fc\u030d fiy\u0153i tra qali i f\u00fct\u00fcri signui de Mu\u030dnegu L\u00fccia\u030dn e Giuane Segundu. "}
{"id": "29297", "revid": "13390", "url": "https://lij.wikipedia.org/wiki?curid=29297", "title": "Claudina", "text": ""}
{"id": "29299", "revid": "13390", "url": "https://lij.wikipedia.org/wiki?curid=29299", "title": "\u00dcnterlenghistica", "text": ""}
{"id": "29300", "revid": "13390", "url": "https://lij.wikipedia.org/wiki?curid=29300", "title": "Ge\u030dnua", "text": ""}
{"id": "29303", "revid": "12052", "url": "https://lij.wikipedia.org/wiki?curid=29303", "title": "Lengoistega", "text": ""}
{"id": "29306", "revid": "1211", "url": "https://lij.wikipedia.org/wiki?curid=29306", "title": "Libarna", "text": "Lib\u00e0rna a l'\u00eaa 'na \u00e7it\u00e6 rom\u00e2na m\u00ecssa in sci\u00e2 r\u00eeva manc\u00ecnn-a do Scr\u00e9ivia, in sci\u00f4 tr\u00e6to da Str\u00e0dda de Post\u00f9mia tra \"Genua\" (Z\u00eana) e \"Derthona\" (Tort\u00f3nn-a), inte vixin\u00e0nse de qu\u00e9lla ch'ancheu a l'\u00e9 a fra\u00e7i\u00f3n Lib\u00e0rna into com\u00f9n de S\u00e6rav\u00e0lle, inta prov\u00ecnsa de Lisci\u00e0ndria. L'\u00e0rea di sc\u00e2vi de propriet\u00e6 do St\u00e2to itali\u00e0n, \u00f3ltre che sc\u00eeto archiol\u00f2gico a l'\u00e9 ti\u00e2tro pe avegnim\u00e9nti coltur\u00e2li, muxic\u00e2li e art\u00ecstichi. Into 2015 a l'\u00e9 st\u00e6ta vixit\u00e2 da 4.568 pers\u00f3nn-e. L'intr\u00e2ta a l'\u00e9 de b\u00e0dda.\nSt\u00f6ia.\nO p\u00e0ize, fond\u00f2u da-i L\u00ecguri Dectunini, o pori\u00e6 \u00ease un di ch\u00ecnze oppida che, seg\u00f3ndo o L\u00ecvio, se s\u00f3n ar\u00e9ixi a-o c\u00f3nsole Quinto Minucio Rufo into 191 pr\u00ecmma de Cr\u00ecsto. A l'\u00e9 menson\u00e2 pi-\u00e2 pr\u00ecmma v\u00f2tta into s\u00e9colo II pr\u00ecmma de Cr\u00ecsto. L'avert\u00fba da Str\u00e0dda de Post\u00f9mia into 148 pr\u00ecmma de Cr\u00ecsto a n'\u00e0 favor\u00eeo de seg\u00fbo a cresci\u00e0nsa, fax\u00e9ndo de Lib\u00e0rna 'n inport\u00e0nte c\u00e9ntro econ\u00f2mico e soci\u00e2le. Riconosci\u00fba f\u00eeto da-o p\u00f3nto de v\u00ecsta giur\u00ecdico c\u00f3mme \u00e7it\u00e6 lat\u00ecnn-a, a l'\u00e9 divent\u00e2 col\u00f2nia s\u00f4lo ci\u00f9 av\u00e0nti into s\u00e9colo I d\u00f2ppo de Cr\u00ecsto, qu\u00e0nde a l'\u00e0 av\u00fbo o s\u00f2 m\u00e0scimo splend\u00f4. Da chi a Str\u00e0dda de Post\u00f9mia a l'and\u00e2va v\u00e8rso o Passo da Boch\u00e9tta. Dech\u00e9ita a cax\u00f3n de invaxo\u00ecn barb\u00e0riche, a l'\u00e9 st\u00e6ta abandon\u00e2 do t\u00f9tto into 452, qu\u00e0nde a s\u00f2 g\u00e9nte \u00e0n lasci\u00f2u e s\u00f2 c\u00e2ze no ci\u00f9 seg\u00fbe, e se s\u00f3n rifugi\u00e6 in sc\u00ea col\u00ecnn-e t\u00f9tto in g\u00eeo, e se s\u00f3n agreg\u00e6 a-e comunit\u00e6 exist\u00e9nti \u00f2 co-o f\u00e2ne de n\u00eauve c\u00f3mme Pre\u00e7ipi\u00e0n, S\u00e6rav\u00e0lle e Arqu\u00e2.\nMenson\u00e2 anc\u00f3n inte d\u00f6tr\u00e9i pap\u00ea do conv\u00e9nto de Pre\u00e7ipi\u00e0n (E Vigneue Borb\u00eaia) e do cad\u00e0stro de Varin\u00e9lla do 1544, d\u00f2ppo a l'\u00e9 st\u00e6ta ascord\u00e2 do t\u00f9tto a-o p\u00f3nto che no se sav\u00e9iva manco dond'a po\u00e9iva \u00ease st\u00e6ta.\nIdentific\u00e2 da-o Sete\u00e7\u00e9nto con v\u00e0rie localit\u00e6 do bobi\u00e9ize e do torton\u00e9ize, s\u00f4lo into s\u00e9colo XIX, c\u00f3mme consego\u00e9nsa do vegn\u00ee a-a l\u00fbxe di r\u00e8sti da \u00e7it\u00e6, gr\u00e0\u00e7ie a l'interesam\u00e9nto de l'ab\u00f2u Bottazzi, l'\u00eaa in sci\u00e2 f\u00ecn a\u00e7ert\u00f2u a s\u00f2 poxi\u00e7i\u00f3n st\u00f2rico-topogr\u00e0fica. \nLib\u00e0rna a l'\u00eaa capol\u00eaugo aot\u00f2nomo de 'n gr\u00e0nde terit\u00f6io ch'o confin\u00e2va a lev\u00e0nte con \"Velleia\", a s\u00f9d con \"Genua\" (Z\u00eana), a pon\u00e9nte con \"Aqu\u00e6 Statiellae\" (\u00c0cqui) e a n\u00f2rd con \"Derthona\" (Tort\u00f3nn-a). Scito\u00e2 inte 'n p\u00f2sto ciuf\u00eeto f\u00e8rtile, l'econom\u00eea agr\u00eccola a l'\u00eaa baz\u00e2 in sci\u00e2 coltiva\u00e7i\u00f3n da v\u00ecgna, di \u00e8rboi p\u00f2-u l\u00e9gno, e in sce l'alevam\u00e9nto de b\u00e8stie. Fra e \u00e2tre ativit\u00e6 de l'\u00e9poca gh'\u00eaa asc\u00ec qu\u00e9lla da t\u00e6ra-ch\u00e9utta e di mo\u00ecn e di \u00e9nbrixi. E pi-\u00e2 s\u00f2 poxi\u00e7i\u00f3n giogr\u00e0fica a l'\u00eaa 'n inport\u00e0nte p\u00f3nto d'incr\u00f4xo pe-i com\u00e8rci.\nNo se gh'\u00e0 not\u00ec\u00e7ia de l'exist\u00e9nsa de cazam\u00e9nti p\u00f2-u c\u00f9lto religi\u00f4zo, ma da-i ecs-v\u00f4to scr\u00eeti che se s\u00f3n trov\u00e6 se p\u00e9nsa che i \u00e7itad\u00ecn de Lib\u00e0rna \u00eaan div\u00f6ti a-o Z\u00f4ve, a-a Di\u00e2na, a l'\u00c8rcole. \u00c7ertific\u00f2u o c\u00f9lto inperi\u00e2le asc\u00ec.\nSc\u00e2vi.\nA scov\u00e8rta de l'ant\u00eega \u00e7it\u00e6 a l'\u00e9 st\u00e6ta f\u00e6ta pe c\u00e2xo, gr\u00e0\u00e7ie a-o vegn\u00ee a-a l\u00fbxe de rov\u00ecnn-e, inti trav\u00e0ggi pi-\u00e2 cosc\u00ec d\u00eeta str\u00e0dda r\u00eagia (ancheu Str\u00e0dda Stat\u00e2le 35 di Z\u00f4vi) destin\u00e2 a coleg\u00e2 Z\u00eana, da p\u00f6co intr\u00e2 into R\u00e9gno de Sard\u00e9gna, co-a capit\u00e2le Tur\u00ecn, a part\u00ee da-o 1820.\nL'\u00e9 vegn\u00fbo f\u00eaua do\u00ee quart\u00ea d\u00e2-ar\u00e9nte a l'anfiti\u00e2tro, de 60x65 m\u00eatri de l\u00e2to, l'anfiti\u00e2tro e o ti\u00e2tro. E c\u00f6se trov\u00e6 into sc\u00e2vo s\u00f3n pi-\u00e2 ci\u00f9 p\u00e0rte conserv\u00e6 into Muz\u00eao de Antighit\u00e6 de Tur\u00ecn, d\u00f3nde sp\u00eccan tra e \u00f2pere de magi\u00f4 val\u00f4, \u00e0streghi con moz\u00e0ichi, m\u00e0rmi, br\u00f3nzi e \u00e0nbre decor\u00e6.\nA \u00e7it\u00e6 a l'\u00eaa costro\u00eea in sce 'n ter\u00e9n ci\u00e0n, r\u00eccco d'\u00e6goa, circond\u00f2u da col\u00ecnn-e. A l'\u00eaa atravers\u00e2 into s\u00e9nso da longh\u00e9ssa da-a Str\u00e0dda de Post\u00f9mia, ch'a ne form\u00e2va a l\u00ecnia prin\u00e7ip\u00e2 da n\u00f2rd-\u00f2vest a s\u00f9d-\u00e8st. \u00c2tra l\u00ecnia prin\u00e7ip\u00e2 o l'\u00eaa o decumano che, \u00f2rient\u00f2u da s\u00f9d-\u00f2vest a n\u00f2rd-\u00e8st, a port\u00e2va a l'anfiti\u00e2tro. E str\u00e0dde spart\u00eevan a \u00e7it\u00e6 inte t\u00e0nti sp\u00e0\u00e7\u00e7i de f\u00f3rma p\u00f2-u ci\u00f9 quadr\u00e2ta, ma de dimenscio\u00ecn desp\u00e6ge. \u00caan astreg\u00e6, dr\u00eete con can\u00e6 de desc\u00e0rego che port\u00e2van v\u00e8rso qu\u00e9llo ch'ancheu o l'\u00e9 o ri\u00e2 da C\u00eaive. A \u00e7it\u00e6 a ri\u00e7ev\u00e9iva l'\u00e6goa co-in cond\u00fbto, a l'\u00eaa r\u00eccca de viv\u00e0gne, p\u00f3ssi e font\u00e0nn-e.\nA l'incr\u00f4xo tra e d\u00f4e str\u00e0dde prin\u00e7ip\u00e6, gh'\u00eaa o forum, gr\u00e0nde ci\u00e0ssa astreg\u00e2 d\u00f3nde gh'\u00eaa di p\u00f2rteghi e di cazam\u00e9nti, che scinn-a ancheu o l'\u00e9 st\u00e6to esplor\u00f2u s\u00f4lo in p\u00e0rte. I b\u00e0gni p\u00f9blichi (t\u00e8rme) \u00eaan scito\u00e6 inte l'estr\u00eamo set\u00f4 n\u00f2rd-\u00f2vest e v\u00e8rso o l\u00ecmite setentrion\u00e2le gh'\u00eaa o ti\u00e2tro."}
{"id": "29307", "revid": "12552", "url": "https://lij.wikipedia.org/wiki?curid=29307", "title": "Bolchi", "text": "Bolchi (\"Barchi\" in italian), \u1e5b\u00ea ina f\u1e5b\u00e2ziun d\u2019l cum\u00fcn d\u2019Ulm\u00e8a ch\u2019 \u1e5b\u2019\u00f4 27 (vintesette) abitonti (n\u00fcm\u2019\u1e5bi aggiulnoi a u 2019 - duimilladis\u0305c\u0305n\u00f6ve). \nGeug\u1e5b\u00e2fia.\nA f\u1e5b\u00e2ziun \u1e5b\u2019\u00ea dap\u00e8 a Tonno, \u00e8 \u1e5b\u2019\u00ea pus\u0305c\u0305iziun\u00f4 a \u1e5ba \u0161punda d\u1e5biccia r-\u0161pettu a u l\u00e9cciu d\u2019 Tonno. A s\u2019 t\u1e5b\u00f6va ai p\u00ea da Colla d\u2019l Priun, ch\u2019 l\u2019\u00e8 d\u2019lungu \u0161ta \u00e8l pasoggiu v\u00e8lsu i figui (cum\u00fcna de N\u00eas\u0305c\u0305in). \u00c8l cunfin del bulgoi ulmio\u0161che d\u00e2 f\u1e5b\u00e2ziun cun qualle garascine l\u2019\u00e8 u Rian d\u2019 Bolchi, ch\u2019 u nosce \u2018nt\u2019 \u00e8l cum\u00fcn d\u2019Gare\u0161\u0161e \u00e8 u s\u2019 compa \u2018nt\u2019 Tonno n\u2019Bolchi B\u1e5beu \u00e8 d\u2019noi a Nasag\u014d\u2019.\nBulgoi.\nA f\u1e5b\u00e2ziun d\u2019Bolchi \u1e5b\u2019\u00e8 cump\u014d\u0161ta da divelse bulgoi, t\u1e5ba i cunf\u00ee d\u00ee cum\u00fc\u00fc d\u2019Ulm\u00e8a \u00e8 d\u2019 Gare\u0161\u0161e.\nI fan polte d\u2019l cum\u00fcn ulmio\u0161chu \u00e8l bulgoi d\u2019 B\u1e5beo, Geis\u0305c\u0305a \u00e8 Moji; garascine i sun \u2018nvece qualle d\u00ee Cotui, Garelli, Villarattu \u00e8 Zitta.\n\u0160t\u014dria.\nI p\u1e5bimmi balcai\u1e5b\u014dlli j\u2019 e\u1e5bo \u2018nc\u00f9 p\u1e5bimma d\u2019 l\u2019 arivu d\u00ee sa\u1e5bas\u0305c\u0305\u00ee, ch\u2019 j\u2019e\u1e5bo arivoi \u2018nt l\u2019 800 (\u00d6cc\u1ecbuz\u00e8ntu), quonde ch\u2019 i duminovo i Franchi. I sa\u1e5bas\u0305c\u0305\u00ee \u2018nt\u2019 u IX seculu j\u2019 av\u00e8vo pi\u00e0 a T\u00fbre ch\u2019 a s\u2019 vaghe \u2018nc\u00f9 \u0292\u00f6\u00f6 aruc\u00f4 \u2018ns in \u0161pe\u1e5bun \u2018d r\u014dcca ch\u2019 u d\u014dmina Bolchi. S\u2019cundu a legenda l\u2019e\u1e5ba \u0161t\u00e0 in \u0292uvo d\u00e2 famia d\u00ee Zitta a campo\u1e5bi \u0292\u00fc\u2019 da\u1e5ba tur\u00e8, \u00e8 p\u2019l l\u014d\u2019 u s s\u1e5b\u00e8va merit\u00e0 u titulu d\u2019Tulnatua (Tornatore).\nD\u014dppu t\u00fcttu l\u014d\u2019 ch\u2019z\u00ec a \u0161to\u1e5bia d\u2019 Bolchi \u1e5b\u2019\u00ea \u0161t\u00f4 \u2018m\u2019 qualla d\u2019 Ulm\u00e8a, fin a quonde \u2018ntulnu al 1630 (milleses\u0305c\u0305\u2019zentu\u00e8trenta) a bulg\u00f4 a n\u2019 ven m-nziun\u00f4 int\u2019 in ottu p\u00fcblicu lun\u2019 ch\u00e8 Gare\u0161\u0161e u ciamova a p\u1e5b\u00fbp\u1e5biet\u00e0 d\u2019 div\u00e8lse bulgoi d\u00e2 f\u1e5b\u00e2ziun. Quon\u2019 ch\u00e8 j\u2019av\u00e8vo focciu u deb\u00e0, i garasc\u00ee j\u2019e\u1e5bo r-sc\u00ee a \"\u0161-ciancoa\" a Ulm\u00e8a \u00e8l cunt\u1e5bollu d\u2019 div\u00e8lse bulgoi a est d\u2019 Bolchi Geis\u0305c\u0305a, Ulm\u00e8a p\u1e5bimma \u1e5b\u2019 arivova fin a u Rian d\u2019 Vilolc\u1ecb\u014dsu.\nD\u014dppu u di\u0161toccu aminist\u1e5bativu i Balcai\u1e5b\u014dlli j\u2019 e\u1e5bo r-\u0161toi \u2018ns\u00e8mme \u2018nsl\u2019 pian religiusu, r-\u0161tendu d\u2019lungu d\u00e2 parocchia d\u2019 Sen Maltin d\u2019 Ulm\u00e8a.\nD\u014dppu a gu\u00e8ra.\nCian cianin, cun u \u0161vil\u00fcppu d\u2019l p\u1e5bimme f\u1e5bob\u1e5biche \u00e8l bulgoi \u2018n muntogna j\u2019 han ch\u2019munz\u00e0 a p\u00e8ldo \u00e8l g\u00e8nte, \u2018nc\u00f9 \u2018d c\u1ecb\u00fc\u2019 d\u014dppu a S\u2019cunda Gu\u00e8ra Mundioa. Difatti Bolchi Ge\u1ecbs\u0305c\u0305\u1ecba l\u2019\u00e8 \u0161t\u00e0 abandun\u00e0 t\u1e5ba j\u2019 oggni '50 \u00e8 '60. \u00c8l c\u00e0 c\u1ecb\u00fc\u2019 veje i sun ca\u1e5boi \u00e8 \u00e8l gente i sun \u2018ndoi a \u0161toa a B\u1e5beu. \nSulu \u2018nt \u00fcltimi oggni \u00e8l f\u1e5b\u00e2ziui Ge\u1ecbs\u0305c\u0305\u1ecba \u00e8 Vila\u1e5battu i sun \u0161toi r-\u0161chiv\u00e8lte dai tede\u0161chi, ch\u2019 j\u2019 han cat\u00e0 \u00e8l c\u00e0 \u2018n ruvina e j\u2019 han \u2018r-ngioi, lasc\u00e8nd\u1e5be \u2018m\u2019 j\u2019e\u1e5bo, d\u2019 f\u00f6\u1e5ba.\nEcunumia.\nCumme p\u2019l j\u2019oto f\u1e5b\u00e2ziui d\u2019 Ulm\u00e8a \u00e8l g\u00e8nte i viv\u00e8vo d\u2019 ag\u1e5bicult\u00fc\u1e5ba \u00e8 d'alevamentu. A C\u014dlla d\u2019l P\u1e5biun \u1e5b\u2019e\u1e5ba \u0161t\u00f4 d\u2019lungu \u00e8l possu p\u2019l a Val Pennavaire (velso N\u00eas\u0305c\u0305in), \u00e8 Bolchi l\u2019era in p\u014d\u0161tu \u2018d su\u0161ta p\u2019l i f\u1e5bu\u0161tee.\nP\u014d\u0161ti d\u2019 \u2018nte\u1e5besse.\nGe\u1ecbs\u0305c\u0305\u1ecbe \u00e8 cap\u2019latte.\n\u2022 Ge\u1ecbs\u0305c\u0305\u1ecba d\u00e2 Mad\u014dnna del Colmine: a s\u2019 t\u1e5b\u00f6va nt\u00e2 bulg\u00f4 Ge\u1ecbs\u0305c\u0305\u1ecba, edific\u00f4 a paltia dal 1751, \u00e8 \u1e5b\u2019\u00f4 \u2018n \u0161tile ch\u2019 u funde l\u2019alchitet\u00fc\u1e5ba figuna cun qualla pi\u00e9munt\u00e8s\u00e8.\n\u1e5a\u2019\u00ea \u0161t\u00f4 ar\u2019n\u2019gi\u00f4 ina p\u1e5bimma v\u014dta \u2018ntl 1845 duppu \u00e8l pasoggiu d\u00ee f\u1e5banze\u1ecbs\u0305c\u0305i. \u2018Nt\u00fb 2017 g\u1e5bazie a l'ai\u00fcttu d\u00ee res\u0305c\u0305identi i sun \u0161toi ar\u2019ng\u1ecboi \u00e8l chiv\u00e8ltu \u00e8 \u2018l campanin, d\u1e5bentu \u1e5b\u2019\u00ea ben cun\u2019s\u00e8lv\u00f4. \n\u2018Ns\u2019 l\u2019autoa u j\u2019\u00e8 \u00e8l quodd\u1e5bu d\u00e2 Beata Velgine d\u2019l Colmine c\u1ecb\u00fc\u2019 \u00e8l quodd\u1e5bu d\u2019 l'Assunta del pitua ti\u1e5binese Carlo Morgari. Fin a j\u2019 oggni \u201960 del 1900, quon\u2019 ch\u00e8 \u1e5b\u2019\u00ea \u0161t\u00f4 foccia a n\u00f6va ge\u1ecbs\u0305c\u0305\u1ecba a B\u1e5beu, \u1e5b\u2019e\u1e5ba d\u2019lungu \u0161t\u00f4 duv\u1e5b\u00f4.\nA canugnia \u1e5b\u2019\u00ea \u0161t\u00f4 foccia \u2018nvece giuntendu a \u1e5ba paruchioa \u00fcn'ot\u1e5ba cap\u2019latta dap\u00e8 ch\u2019 \u1e5b\u2019e\u1e5ba d\u2019 urigine d\u00fb \u2018700.\n\u2022 Ge\u1ecbs\u0305c\u0305\u1ecba n\u00f6va d\u2019 Bolchi-Nasag\u00f2, dedic\u00f4 a\u1e5ba Mad\u014dnna del Colmine, \u1e5b\u2019\u00ea \u0161t\u00f4 foccia \u2018nt \u2018l 1961 \u2018n \u0161tile mudelnu.\n\u2022 Cap\u2019latta d\u2019l Immacul\u00f4 Cunceziun, a s\u2019 t\u1e5buvova nt\u00e2 Bulg\u00f4 d\u2019 Vila\u1e5battu, foccia \u2018ntl 1807 a s\u2019 \u00e8 druc\u00f4 \u2018n seguitu all'abandun d\u00e2 z\u014dna, u s\u2019 cunselva sulu \u00e8l quodd\u1e5bu del pitua ulmio\u0161-cu Eugenio Arduino, ch\u2019 u rafig\u00fc\u1e5ba a Velgine Ma\u1e5bia \u00e8 z\u00f6\u00f6 cunselv\u00f4 \u2018n Bolchi Ge\u1ecbs\u0305c\u0305\u1ecba.\nA T\u00fbre d'Bolchi.\nA t\u00fbr\u00e8 d'Bolchi (o T\u00fbre d'i Saras\u0305c\u0305\u00ee), \u1e5b\u00e8 'na fultificazi\u00f9n a b\u00f4se runda d\u2019 urigine antica d\u2019 p\u1e5bea d\u2019 l\u2019 p\u014d\u0161tu tign\u00fca \u2018ns\u00e8mm\u00e8 da\u1e5ba cauzina, au \u1e5b\u2019\u00ea \u2018nc\u00f9 ota 9 met\u1e5bi. tra a fin d\u2019 l VIII \u00e8 \u2018l p\u2019\u1e5b\u2019nzippi d\u00fb IX seculu cunt\u1e5ba i sa\u1e5bas\u0305c\u0305\u00ee, cun u \u0161c\u014dppu d\u2019 vago p\u2019l tempu, da\u1e5ba lun\u0292i, l\u2019arivu d\u00ee sa\u1e5bas\u0305c\u0305\u00ee ch\u2019 i vignivo dal Moa Ligure.\n\u00c8l c\u00e0.\n\u00c8l c\u00e0 veje ch\u2019 i fulmo \u00e8l bulgoi d\u2019l paise j\u2019 han \u00e8l li\u0161tesse fatezze d\u2019 qualle d\u00ee figui \u00e8 d\u2019 j\u2019 oto c\u00e0 ch\u2019 i s\u2019 t\u1e5b\u00f6vo asc\u00ec \u2018n bossu Pi\u00eamunte, lunde ch\u00e8 \u00e8l \u0161tonzie d\u00e2 c\u00e0 i sun atacoi a u s\u2019cau d\u2019l\u00f2 ca\u0161togne \u00e8 ai masagh\u00ee.\n\u00c8l faciodde i n\u2019han p\u00e0 tonte f-n\u00e8\u0161t\u1e5be s\u2019 i dan v\u00e8lsu nord, \u2018n-t-lment\u1e5be qualle ch\u2019 i dan a sud j\u2019han i pu\u0292\u00f6i \u00e8 d\u2019l g\u1e5b\u014dsse f-n\u00e8\u0161t\u1e5be p\u2019l p\u00e8a \u0161f\u1e5b\u00fctoa c\u1ecb\u00fc\u2019 ch\u2019 u s\u2019 p\u014d\u2019 a l\u00fc\u1e37s\u0305c\u0305\u00e8 d\u00fb sua.\nV\u00eee d\u2019cumunicaziun.\n\u00c8l bulgoi (ulmio\u0161che \u00e8 gara\u0161\u0161ine) i sun s\u2019lv\u00ee da \u1e5ba via sulu da \u1e5ba polte del cum\u00fcn d\u2019 Ulm\u00e8a, g\u1e5bazie a ina via d\u2019l ch\u00e8ru, ch\u2019 a possa dap\u00e8 a u Rian d\u2019 Bolchi."}
{"id": "29312", "revid": "12052", "url": "https://lij.wikipedia.org/wiki?curid=29312", "title": "Manama", "text": "Manama (in \u00e0rabo: \u0627\u0644\u0645\u0646\u0627\u0645\u0629 - pron\u00f3n\u00e7ia: elm\u0250\u02c8n\u0251\u02d0m\u0250) a l'\u00e9 a capit\u00e2le do st\u00e2to \u00e0rabo do Bahrain, co-ina popola\u00e7i\u00f3n de ci\u00f9 \u00f2 m\u00eano 200.000 abitanti (2020)."}
{"id": "29313", "revid": "12052", "url": "https://lij.wikipedia.org/wiki?curid=29313", "title": "Clascifica\u00e7ion de lengue", "text": ""}
{"id": "29314", "revid": "12052", "url": "https://lij.wikipedia.org/wiki?curid=29314", "title": "Giacarta", "text": "Giacarta (pr. ; in indonex\u00e0n \"Jakarta\") a l'\u00e9 a capit\u00e2le e prin\u00e7ip\u00e2 \u00e7it\u00e6 de l'Indonexia, scito\u00e2 in sci\u00e2 c\u00f2sta n\u00f2rd\u00f2vest de l'\u00eezoa de Giava, co-ina superf\u00eccce 661,52 km2 e 'na popola\u00e7i\u00f3n de 10.770.487 abitanti into 2019."}
{"id": "29317", "revid": "12052", "url": "https://lij.wikipedia.org/wiki?curid=29317", "title": "Baghdad", "text": "Baghdad (/pr. \u02c8b\u00e6\u0261d\u00e6d, b\u0259\u0261\u02c8d\u00e6d/; in \u00e0rabo: \u0628\u064e\u063a\u0652\u062f\u064e\u0627\u062f\u200e, pr. ba\u0263\u02c8da\u02d0d) a l'\u00e9 a capit\u00e2le de l'Iraq e a segonda \u00e7it\u00e6 ci\u00f9 popol\u00f4za do mondo \u00e0rabo d\u00f2ppo O Cairo. A seu popola\u00e7ion a l'\u00e9 stim\u00e2 a 8.126.755 abitanti (2018). A l'\u00e9 scito\u00e2 longo o sci\u00f9mme Tigri."}
{"id": "29318", "revid": "12052", "url": "https://lij.wikipedia.org/wiki?curid=29318", "title": "WorldCat", "text": "WorldCat o l'\u00e9 'n cat\u00e0logo \u00f9nico ch'o l'arech\u00e9ugge e cole\u00e7io\u00ecn de 15.637 bibliot\u00eache in 107 p\u00e0ixi che f\u00e0n p\u00e0rte da coperat\u00eeva glob\u00e2le de l'OCLC. O l'\u00e9 gest\u00eeo da l'OCLC Inc. E bibliot\u00eache ader\u00e9nti in\u00e0ndian t\u00f9tte ins\u00e9mme a b\u00e0nca d\u00e6ti de WorldCat, a qu\u00e6 a l'\u00e9 a ci\u00f9 gr\u00e0nde b\u00e0nca d\u00e6ti bibliogr\u00e0fica a-o m\u00f3ndo. A b\u00e0nca d\u00e6ti a l'incl\u00f9dde \u00e2tre viv\u00e0gne de informa\u00e7io\u00ecn \u00f3ltre che e cole\u00e7io\u00ecn de bibliot\u00eache parte\u00e7ip\u00e0nti. L'OCLC o l'\u00e0 m\u00ecsso o WorldCat dispon\u00ecbile de b\u00e0dda pe-e bibliot\u00eache, ma o cat\u00e0logo o l'\u00e9 a b\u00e2ze de serv\u00ec\u00e7\u00e7i OCLC in abonam\u00e9nto asc\u00ec (c\u00f3mme a condivix\u00f3n de viv\u00e0gne e a gesti\u00f3n de cole\u00e7io\u00ecn). WorldCat o l'\u00e9 d\u00eauvi\u00f2u da-i bibliotec\u00e2i pi-\u00e2 cataloga\u00e7i\u00f3n e a ri\u00e7\u00e8rca, \u00f3ltre che da-o p\u00f9blico in gener\u00e2le.\nSt\u00f6ia.\nL'OCLC o l'\u00e9 st\u00e6to cre\u00f2u into 1967 s\u00f3tt'a-a gesti\u00f3n do Fred Kilgour. Into m\u00e6ximo \u00e0nno, l'OCLC o l'\u00e0 incomens\u00f2u a svilup\u00e2 a tecnolog\u00eea do cat\u00e0logo \u00f9nico ch'a s'\u00e9 sucesivam\u00e9nte evol\u00fba in WorldCat; o pr\u00ecmmo elem\u00e9nto into cat\u00e0logo o l'\u00e9 st\u00e6to az\u00f3nto into 1971.\nInto 2003, l'OCLC o l'\u00e0 ini\u00e7i\u00f2u o progr\u00e0mma de pr\u00eauva \"Open WorldCat\", cre\u00e0ndo de f\u00f3rme abr\u00e9vi\u00e6 a part\u00ee da 'n sotoins\u00e9mme de WorldCat dispon\u00ecbile pe-i sc\u00eeti d'Intern\u00e9tte e i rivendito\u00ee de l\u00ecbbri, de m\u00f2ddo da aoment\u00e2 l'acescibilit\u00e6 de cole\u00e7io\u00ecn de bibliot\u00eache ader\u00e9nti a-o s\u00f2 progr\u00e0mma.\nInte l'\u00f2t\u00f4bre do 2005, o staff t\u00e9cnico de l'OCLC o l'\u00e0 ini\u00e7i\u00f2u 'n prog\u00e8tto wiki, WikiD, permett\u00e9ndo a-i leto\u00ee de az\u00f3nze di com\u00e9nti e de informa\u00e7io\u00ecn in c\u00e0npi strutur\u00e6, ligh\u00e6 a \u00f2gni elem\u00e9nto WorldCat. WikiD o l'\u00e9 st\u00e6to sucesivam\u00e9nte elimin\u00f2u, scib\u00e9n che WorldCat o l'\u00e0 p\u00f6i d\u00eauvi\u00f2u i contegn\u00fbi cre\u00e6 da-i ut\u00e9nti in di \u00e2tri m\u00f2ddi.\nInto 2006 o l'\u00e9 divent\u00f2u posc\u00ecbile pe t\u00f9tti \u00e7erc\u00e2 in WorldCat diretam\u00e9nte e de b\u00e0dda co-o s\u00f2 sc\u00eeto d'Intern\u00e9tte e no s\u00f4lo pe m\u00eazo de l'interf\u00e0ccia FirstSearch, a pagam\u00e9nto, a s\u00f4la a dispoxi\u00e7i\u00f3n in sci\u00e2 R\u00e6 pe-e bibliot\u00eache abon\u00e6 inti \u00e0nni pr\u00ecmma. I f\u00ecltri pe-e ri\u00e7\u00e8rche ci\u00f9 sofistich\u00e6 in sce WorldCat s\u00f3n a \u00f2gni m\u00f2ddo rest\u00e6 dispon\u00ecbili gr\u00e0\u00e7ie a l'interf\u00e0ccia FirstSearch.\nInto 2007, o WorldCat Identities o l'\u00e0 incomens\u00f2u a forn\u00ee de p\u00e0gine pe 20 milio\u00ecn de elem\u00e9nti, i qu\u00e6 s\u00f3n di metad\u00e6ti in sce di n\u00f3mmi; prin\u00e7ipalm\u00e9nte di outo\u00ee e de pers\u00f3nn-e che s\u00f3n sog\u00e8tti de publica\u00e7io\u00ecn.\nInto 2017, l'API WorldCat Search de l'OCLC a l'\u00e9 st\u00e6ta integr\u00e2 inte l'instrum\u00e9nto de \u00e7ita\u00e7i\u00f3n do de Wikipedia, permett\u00e9ndo a-i edito\u00ee de Wikipedia de \u00e7it\u00e2 fa\u00e7ilm\u00e9nte i d\u00e6ti in sce WorldCat. A part\u00ee da-o 2017, OCLC e \"Internet Archive\" \u00e0n colabor\u00f2u pe r\u00e9nde i d\u00e6ti di l\u00ecbbri digitaliz\u00e6 inte l\"'Internet Archive\" dispon\u00ecbili in WorldCat.\nA-o frev\u00e2 2021, WorldCat o cont\u00eagne ci\u00f9 de 512 milio\u00ecn de elem\u00e9nti bibliogr\u00e0fichi in 483 l\u00e9ngoe, che raprez\u00e9ntan ci\u00f9 de 3 milio\u00ecn de viv\u00e0gne bibliotec\u00e2ie f\u00ecxiche e digit\u00e2li, e a s\u00e9rie de d\u00e6ti de pers\u00f3nn-e in WorldCat a l'incl\u00f9dde ci\u00f9 de 100 milio\u00ecn de elem\u00e9nti.\nArchitet\u00fba do scist\u00eama.\nI cat\u00e0loghi loc\u00e2li de bibliot\u00eache che s\u00f3n m\u00e9nbri de l'OCLC s\u00f3n sincroniz\u00e6 co-a b\u00e0nca d\u00e6ti de WorldCat. WorldCat o cons\u00e9nte a-e institu\u00e7io\u00ecn parte\u00e7ip\u00e0nti de az\u00f3nze colegam\u00e9nti dir\u00e8tti da WorldCat a-e v\u00f4xe do pr\u00f2pio cat\u00e0logo loc\u00e2le pe art\u00eccoli particol\u00e6, f\u00e6to ch'o perm\u00e9tte a l'ut\u00e9nte de clic\u00e2 in sci\u00f4 cat\u00e0logo loc\u00e2le pe determin\u00e2 rapidam\u00e9nte o st\u00e2to in t\u00e9npo re\u00e2 de 'n art\u00eccolo (prez\u00e9npio se o l'\u00e9 sele\u00e7ion\u00f2u \u00f2 m\u00eano).\nInte 'na per\u00e7ento\u00e2le pic\u00ecnn-a de bibliot\u00eache o cat\u00e0logo loc\u00e2le o l'\u00e9 asc\u00ec gest\u00eeo da l'OCLC, d\u00eauvi\u00e0ndo 'n scist\u00eama bibliotec\u00e2io integr\u00f2u ciam\u00f2u \"WorldCat Discovery\" e \"WorldShare Management Services\".\nI contrib\u00fbti de bibliot\u00eache a WorldCat s\u00f3n forn\u00eei pe m\u00eazo do progr\u00e0mma inform\u00e0tico Connexion, introd\u00fbto into 2001; o s\u00f2 predeces\u00f4, OCLC Passport, o l'\u00e9 st\u00e6to gradoalm\u00e9nte elimin\u00f2u into m\u00e0zzo do 2005. I bibliotec\u00e2i che s\u00f3n apr\u00eauvo a catalog\u00e2 di elem\u00e9nti p\u00eauan d\u00eauvi\u00e2 \"WorldShare Record Manager\" \u00f2 \"WorldCat Metadata API\" asc\u00ec, \u00f2tegn\u00ecndo di rizult\u00e2ti sc\u00ecmili."}
{"id": "29321", "revid": "12052", "url": "https://lij.wikipedia.org/wiki?curid=29321", "title": "Library of Congress Control Number", "text": "O Library of Congress Control Number, in s\u00ecgla LCCN, o l'\u00e9 'n scist\u00eama de numera\u00e7i\u00f3n di elem\u00e9nti catalog\u00e6 inta Bibliot\u00eaca do Congr\u00e8sso di St\u00e2ti Un\u00eei. O no l'\u00e9 corel\u00f2u a-o contegn\u00fbo de nisci\u00f9n l\u00ecbbro e o no d\u00eave \u00ease conf\u00fbzo co-a Clasifica\u00e7i\u00f3n da Bibliot\u00eaca do Congr\u00e8sso (\"Library of Congress Classification\", in s\u00ecgla LCC).\nSt\u00f6ia.\nO scist\u00eama de numera\u00e7i\u00f3n LCCN o l'\u00e9 st\u00e6to d\u00eauvi\u00f2u a part\u00ee da-o 1898, qu\u00e0nde l'acr\u00f2nimo LCCN o vo\u00e9iva anc\u00f3n d\u00ee \"Library of Congress Card Number\". O l'\u00e9 st\u00e6to ciam\u00f2u, tra-i \u00e2tri n\u00f3mmi, \"Library of Congress Catalog Card Number\" asc\u00ec. A Bibliot\u00eaca do Congr\u00e8sso a prepar\u00e2va de sch\u00eade de informa\u00e7io\u00een bibliogr\u00e0fiche pe-o pr\u00f2pio cat\u00e0logo bibliotec\u00e2io e a vend\u00e9iva qu\u00e9lle duplic\u00e2te a-e \u00e2tre bibliot\u00eache pe l'\u00fbzo inti pr\u00f2ppi cat\u00e0loghi. Scist\u00eama, 'sto chi, ch'o l'\u00e9 conosci\u00fbo c\u00f3mme cataloga\u00e7i\u00f3n centraliz\u00e2. A \u00f2gni sch\u00eada o l'\u00e9 st\u00e6to asegn\u00f2u 'n n\u00f9mero de s\u00e9rie pe agiut\u00e2 inte l'identifica\u00e7i\u00f3n.\nScib\u00e9n che a ci\u00f9 p\u00e0rte de informa\u00e7io\u00een bibliogr\u00e0fiche a l'\u00e9 \u00f2ua cre\u00e2, archivi\u00e2 e condiv\u00eeza eletronicam\u00e9nte co-e \u00e2tre bibliot\u00eache, o l'\u00e9 anc\u00f3n neces\u00e2io identific\u00e2 \u00f2gni elem\u00e9nto \u00f9nico e l'LCCN o cont\u00ecnoa a av\u00e9i qu\u00e9sta fon\u00e7i\u00f3n.\nI bibliotec\u00e2i de t\u00f9tto o m\u00f3ndo d\u00eauvian qu\u00e9sto identificat\u00f4 univoco into proc\u00e8sso de cataloga\u00e7i\u00f3n da ci\u00f9 p\u00e0rte di l\u00ecbbri publich\u00e6 inti St\u00e2ti Un\u00eei. Qu\u00e9sto o l'agi\u00f9tta i bibliotec\u00e2i a \u00f2tegn\u00ee i d\u00e6ti de cataloga\u00e7i\u00f3n cor\u00e8tti, conosci\u00fbi c\u00f3mme elem\u00e9nti de cataloga\u00e7i\u00f3n, che a Bibliot\u00eaca do Congr\u00e8sso e t\u00e8rse p\u00e0rte m\u00e9ttan a dispoxi\u00e7i\u00f3n in sci\u00e2 R\u00e6 e atrav\u00e8rso \u00e2tri media.\nInto frev\u00e2 2008, a Bibliot\u00eaca do Congr\u00e8sso a l'\u00e0 cre\u00f2u o serv\u00ec\u00e7io LCCN Permalink, d\u00e0ndo 'n URL st\u00e0bile a \u00f2gni Library of Congress Control Number.\nForm\u00e2to.\nInta ci\u00f9 p\u00e0rte de s\u00f2 f\u00f3rme element\u00e2ri, o n\u00f9mero o l'incl\u00f9dde 'n \u00e0nno e 'n n\u00f9mero de s\u00e9rie. L'\u00e0nno o l'\u00e0 d\u00f4e c\u00eefre se tra-o 1898 e o 2000 \u00f2 qu\u00e0ttro, a part\u00ee da-o 2001. I tr\u00e9i \u00e0nni d\u00f9bi, \u00f2 s\u00e6 1898, 1899 e 1900, s\u00f3n dist\u00ecnti da-a dimensci\u00f3n do n\u00f9mero de s\u00e9rie. A gh'\u00e9 \u00e0nche de peculiarit\u00e6 inti n\u00f9meri che incomensan co-in \"7\" apr\u00eauvo a 'n esperim\u00e9nto f\u00e6to tra-o 1969 e o 1972 ch'o l'\u00e0 az\u00f3nto 'na c\u00eefra de contr\u00f2llo.\nI n\u00f9meri de s\u00e9rie s\u00f3n l\u00f3nghi s\u00eai c\u00eefre e d\u00eavan incl\u00f9dde i z\u00eari ini\u00e7i\u00e2li. Qu\u00e9sti z\u00eari, i qu\u00e6 \u00ecnpan o n\u00f9mero, s\u00f3n 'n'az\u00f3nta ci\u00f9 rec\u00e9nte a-o form\u00e2to e d\u00f3nca t\u00e0nti di trav\u00e0ggi ci\u00f9 v\u00eagi m\u00f3stran di c\u00f2dici m\u00eano conpl\u00eati. O trat\u00ecn ch'o l'\u00e9 de sp\u00e9sso m\u00ecsso a separ\u00e2 l'\u00e0nno e o n\u00f9mero de s\u00e9rie o l'\u00e9 facoltat\u00eevo \u00e0nche se, ci\u00f9 de rec\u00e9nte, a Bibliot\u00eaca do Congr\u00e8sso a l'\u00e0 indic\u00f2u a-i edito\u00ee de evit\u00e2 d'incl\u00f9dde o trat\u00ecn."}
{"id": "29323", "revid": "12052", "url": "https://lij.wikipedia.org/wiki?curid=29323", "title": "Gemeinsame Normdatei", "text": "O Gemeinsame Normdatei (GND) o l'\u00e9 'n scist\u00eama de contr\u00f2llo de outorit\u00e6 gest\u00eeo da-a Bibliot\u00eaca Na\u00e7ion\u00e2le Ted\u00e9sca in colabora\u00e7i\u00f3n con \u00e2tre bibliot\u00eache, prin\u00e7ipalm\u00e9nte de \u00e0ree de l\u00e9ngoa ted\u00e9sca, che cur\u00e2van i agiornam\u00e9nti atrav\u00e8rso OAI. O s\u00e8rve pe catalog\u00e2 d\u00e6ti in sce pers\u00f3nn-e, pers\u00f3nn-e giur\u00ecdiche, \u00e9nte, \u00f2pere, argom\u00e9nti, congr\u00e8sci e ev\u00e9nti, elem\u00e9nti gi\u00f6gr\u00e0fichi. O v\u00eagne d\u00eauvi\u00f2u prin\u00e7ipalm\u00e9nte da-e bibliot\u00eache, ma in m\u00f2ddo cresc\u00e9nte \u00e0nche da arch\u00ecvi, mus\u00eai e pe aplica\u00e7io\u00een in sci\u00e2 R\u00e6.\nI d\u00e6ti do GND r\u00e9ndan ci\u00f9 s\u00e9nplice a proced\u00fba de cataloga\u00e7i\u00f3n, consent\u00e9ndo di proc\u00eade de ri\u00e7\u00e8rca univochi e a poscibilit\u00e6 de colegam\u00e9nto a desp\u00e6gie viv\u00e0gne de informa\u00e7io\u00een. Pe de ci\u00f9 fan p\u00e0rte do scist\u00eama Virtual International Authority File (VIAF), into qu\u00e6 o GND o v\u00eagne coleg\u00f2u virtoalm\u00e9nte con \u00e2tri contr\u00f2lli de outorit\u00e6 a liv\u00e9llo interna\u00e7ion\u00e2le.\nDa-i 19 de arv\u00ee do 2012, o GND o l'\u00e0 sostito\u00eeo e l\u00ecste de contr\u00f2llo sc\u00ecnn-a qu\u00e9llo mom\u00e9nto d\u00eauvi\u00f2u pe-e pers\u00f3nn-e, e institu\u00e7io\u00een, i sog\u00e8tti e i t\u00ectoli da l'Arch\u00ecvio muxic\u00e2le ted\u00e9sco (\"Deutsches Musikarchiv\", DMA-EST-Datei). Da-o l\u00f9ggio 2014 v\u00eagnan incl\u00fbzi i d\u00e6ti do RDA, d\u00eauvi\u00e6 \u00e0nche da-a Bibliot\u00eaca do Congr\u00e8sso.\nO GND o l'ad\u00eauvia e spec\u00ecfiche do MARC 21 e o m\u00e9tte a dispoxi\u00e7i\u00f3n de b\u00e0dda i d\u00e6ti into form\u00e2to RDF con lic\u00e9nsa CC0.\nSt\u00f6ia.\nO GND o fa p\u00e0rte de 'n prog\u00e8tto glob\u00e2le da \"Deutsche Nationalbibliothek\", incomens\u00f2u into 2009 e fin\u00eeo a-i 30 de z\u00f9gno 2012, riv\u00f2lto a l'ins\u00e9mme de bibliot\u00eache de l\u00e9ngoa ted\u00e9sca e de b\u00e0nche d\u00e6ti in sci\u00e2 R\u00e6 di peri\u00f2dichi eletr\u00f2nichi. L'\u00f2biet\u00eevo do prog\u00e8tto o l'\u00eaa qu\u00e9llo de riunific\u00e2 i v\u00e0rri t\u00eepi de d\u00e6ti sc\u00ecnn-a qu\u00e9llo mom\u00e9nto gest\u00eei in m\u00f2ddo separ\u00f2u, uniform\u00e0ndo o s\u00f2 form\u00e2to e adat\u00e0ndo e r\u00e9gole exist\u00e9nti.\nA costru\u00e7i\u00f3n do form\u00e2to a l'\u00eaa baz\u00e2 in sce div\u00e8rse r\u00e9gole za exist\u00e9nti: e r\u00e9gole pi-\u00e2 cataloga\u00e7i\u00f3n arfab\u00e9tica (\"Regeln f\u00fcr die alphabetische Katalogisierung\", RAK-WB e RAK-Musik) pi-\u00e2 f\u00f3rma, e e r\u00e9gole pi-\u00e2 cataloga\u00e7i\u00f3n sem\u00e0ntica (\"Regeln f\u00fcr den Schlagwortkatalog\", RSWK) pe-o contegn\u00fbo.\nE r\u00e9gole za exist\u00e9nti pi-\u00e2 costru\u00e7i\u00f3n di t\u00e8rmini acet\u00e6 no \u00eaan p\u00e6gie fra de l\u00f4 e condux\u00e9ivan a rizult\u00e2ti ridond\u00e0nti, in particol\u00e2 pe qu\u00e0nte o rigoard\u00e2va i ev\u00e9nti, i congr\u00e8sci e e \u00e0ree gi\u00f6gr\u00e0fiche. D\u00f3nca pe-o GND s\u00f3n st\u00e6te concep\u00eee de dispoxi\u00e7io\u00een tenpor\u00e0nie into c\u00e2xo e devia\u00e7io\u00een de r\u00e9gole pi-\u00e2 p\u00e0rte form\u00e2le e pe qu\u00e9lla sem\u00e0ntica, in m\u00f2ddo da consent\u00ee 'n util\u00eczzo gener\u00e2le pi-\u00e2 conpoxi\u00e7i\u00f3n di d\u00e6ti. Qu\u00e9ste dispoxi\u00e7io\u00een tenpor\u00e0nie \u00eaan alini\u00e6 pe qu\u00e0nte posc\u00ecbile a-e r\u00e9gole do RDA.\n\u00c0nche o form\u00e2to di d\u00e6ti de l'arch\u00ecvio de contr\u00f2llo, cosc\u00ec c\u00f3mme i form\u00e2ti int\u00e8rni e qu\u00e9lli de sc\u00e0ngio, \u00eaan de v\u00f2tte as\u00e6 difer\u00e9nti. Atrav\u00e8rso l'uni\u00f3n de t\u00f9tti i form\u00e2ti exist\u00e9nti into form\u00e2to de sc\u00e0ngio do GND, baz\u00f2u in sci\u00e2 spec\u00ecfica MARC 21, po\u00e9ivan \u00ease san\u00e6 t\u00f9tte e disparit\u00e6.\nIN2N.\nInto dex\u00e9nbre 2012 o l'\u00e9 ini\u00e7i\u00f2u o prog\u00e8tto de copera\u00e7i\u00f3n denomin\u00f2u \"Institutionen\u00fcbergreifende Integration von Normdaten\" (IN2N, \"Estensci\u00f3n a-e Institu\u00e7io\u00een de l'integra\u00e7i\u00f3n di d\u00e6ti\") tra-a \"Deutschen Nationalbibliothek\" (DNB) e l'Instit\u00fbto cinematogr\u00e0fico ted\u00e9sco (\"Deutschen Filminstitut\", DIF).\nL'\u00f2biet\u00eevo de qu\u00e9sto prog\u00e8tto, cre\u00f2u da-a Socj\u00eat\u00e6 ted\u00e9sca pi-\u00e2 ri\u00e7\u00e8rca (\"Deutsche Forschungsgemeinschaft\", DFG) o l'\u00eaa a poscibilit\u00e6 de d\u00eauvi\u00e2 l'arch\u00ecvio GND f\u00eaua da l'\u00e0nbito bibliotec\u00e2io, coinvolg\u00e9ndo e institu\u00e7io\u00een inte l'agiornam\u00e9nto di d\u00e6ti. Inte o m\u00e6ximo prog\u00e8tto o l'\u00e9 st\u00e6to r\u00e9izo \u00e0nche posc\u00ecbile l'aliniam\u00e9nto di d\u00e6ti co-e v\u00f4xe de pers\u00f3nn-e in sce Wikipedia.\nA-a f\u00ecn do 2014 o l'\u00e9 st\u00e6to conplet\u00f2u l'aliniam\u00e9nto di d\u00e6ti do DIF into GND. Inti m\u00e9izi preced\u00e9nti, into GND, s\u00f3n st\u00e6ti un\u00eei i d\u00e6ti, tra-i \u00e2tri, de l'Instit\u00fbto lat\u00ecn-americ\u00e0n de Berl\u00ecn e do sc\u00eeto de ri\u00e7\u00e8rca scent\u00ecfica pe l'Eor\u00f6pa \u00f2rient\u00e2le de l'Universcit\u00e6 de Br\u00eama.\nO contegn\u00fbo do Gemeinsame Normdatei into z\u00f9gno do 2015 o super\u00e2va i \u00f9nze milio\u00een de d\u00e6ti; in sci\u00f4 sc\u00eeto web da Bibliot\u00eaca Na\u00e7ion\u00e2le Ted\u00e9sca v\u00eagnan riport\u00e6 di agiornam\u00e9nti peri\u00f2dichi in sc\u00ea varia\u00e7io\u00een do contegn\u00fbo e di form\u00e2ti.\nCarater\u00ecstiche.\nInte l'arch\u00ecvio GND o l'\u00e9 st\u00e6to forn\u00eeo pe \u00f2gni entit\u00e6 'n c\u00f2dice univoco ch'o sta a-a b\u00e2ze de l\"'Uniform Resource Identifier\". Pe de ci\u00f9, s\u00f3n st\u00e6te stabil\u00eee e r\u00e9gole in b\u00e2ze a-e qu\u00e6 s\u00f3n identific\u00e6 i t\u00e8rmini da d\u00eauvi\u00e2 a-o p\u00f2sto di \u00e2tri e registr\u00e6 e f\u00f3rme e e v\u00e0rie carater\u00ecstiche descrit\u00eeve. Qu\u00e9ste p\u00eauan \u00ease fa\u00e7ilm\u00e9nte arch\u00ecvi\u00e6 in rap\u00f2rto a \u00e2tri d\u00e6ti di qu\u00e6 o s\u00e9gge st\u00e6to scingolarm\u00e9nte codific\u00f2u o t\u00eepo de rela\u00e7i\u00f3n.\nEz\u00e9npi de carater\u00ecstiche m\u00ecsse in rela\u00e7i\u00f3n s\u00f3n i l\u00eaughi de n\u00e0scita e de m\u00f2rte de pers\u00f3nn-e, cosc\u00ec c\u00f3mme e s\u00f2 ativit\u00e6 profescion\u00e2li. Pe-i \u00e9nti p\u00eauan \u00ease e institu\u00e7io\u00een preced\u00e9nti e suces\u00eeve, ma \u00e0nche i \u00e9nti de liv\u00e9llo superi\u00f4re da-o p\u00f3nto de v\u00ecsta aministrat\u00eevo. Inte 'sto m\u00f2ddo chi a l'\u00e9 cre\u00e2 'na r\u00e6 de conescio\u00een tra-i d\u00e6ti ch'a r\u00e9nde ci\u00f9 f\u00e0\u00e7ile a ri\u00e7\u00e8rca e a navega\u00e7i\u00f3n de l\u2019Intern\u00e9tte."}
{"id": "29324", "revid": "12052", "url": "https://lij.wikipedia.org/wiki?curid=29324", "title": "Intern\u00e9tte", "text": ""}
{"id": "29326", "revid": "12052", "url": "https://lij.wikipedia.org/wiki?curid=29326", "title": "Islamabad", "text": "Islamabad (Urdu\u0627\u0633\u0644\u0627\u0645 \u0622\u0628\u0627\u062f Isl\u0101m\u0101b\u0101d) a l'\u00e9 da-o 1967 a capit\u00e2le do Pakistan co-ina popola\u00e7ion de 1.014.825 abitanti.\nA l'\u00e9 st\u00e6ta proget\u00e2 e costro\u00eea tra o 1961 e o 1966 sotta a supervixon de l'architetto gr\u00eago K\u014dnstantinos Apostolou Doxiad\u012bs pe rinpias\u00e2 Karachi comme capit\u00e2le do stato, arente a-a \u00e7it\u00e6 de Rawalpindi (capit\u00e2le proviz\u00f6ia do Pakistan tra o 1959 e o 1967)."}
{"id": "29328", "revid": "12052", "url": "https://lij.wikipedia.org/wiki?curid=29328", "title": "International Standard Name Identifier", "text": "L'International Standard Name Identifier (ISNI) o l'\u00e9 'n scist\u00eama de identifica\u00e7i\u00f3n d\u00eauvi\u00f2u unicam\u00e9nte pe identific\u00e2 i contriboto\u00ee a di contegn\u00fbi multimedi\u00e2le c\u00f3mme l\u00ecbbri, progr\u00e0mmi televix\u00eevi e art\u00eccoli de giorn\u00e2le. Qu\u00e9sto identificat\u00f4 o l'\u00e9 form\u00f2u da 16 c\u00eefre, e qu\u00e6 p\u00eauan \u00ease vizoaliz\u00e6 inte qu\u00e0ttro bl\u00f2cchi separ\u00e6.\nL'ISNI o p\u00eau \u00ease d\u00eauvi\u00f2u pe dizanbigo\u00e2 de entit\u00e6 o qu\u00e6 n\u00f3mme o po\u00e9iva gener\u00e2 confux\u00f3n, coleg\u00e0ndo i d\u00e6ti in sc\u00ee n\u00f3mmi che s\u00f3n pigi\u00e6 e d\u00eauvi\u00e6 inte t\u00f9tti i seto\u00ee de inpr\u00e9ize di media.\nO l'\u00e9 st\u00e6to svilup\u00f2u seg\u00f3ndo e dispoxi\u00e7io\u00een de l'\u00d2rganiza\u00e7i\u00f3n Interna\u00e7ion\u00e2le pi-\u00e2 Standardiza\u00e7i\u00f3n (ISO) c\u00f3mme da Draft International Standard 27729; o stand\u00e0rd v\u00e0lido o l'\u00e9 st\u00e6to public\u00f2u a-i 15 de m\u00e0rso do 2012. O comit\u00e2to t\u00e9cnico ISO 46, sotocomit\u00e2to 9 (TC 46/SC 9) o l'\u00e9 o respons\u00e0bile do svil\u00f9ppo de qu\u00e9sto stand\u00e0rd.\nForm\u00e2to.\nInta FAQ do sc\u00eeto d\u2019Intern\u00e9tte isni.org o l'\u00e9 scr\u00eeto che 'n ISNI o l'\u00e9 form\u00f2u da 16 c\u00eefre, con l'\u00f9rtimo car\u00e0tere ch'o l'\u00e9 'n car\u00e0tere de contr\u00f2llo.\nForm\u00e2ti con sp\u00e0\u00e7io.\nInta vizoaliza\u00e7i\u00f3n o l'\u00e9 de sp\u00e9sso mostr\u00f2u con di sp\u00e0\u00e7\u00e7i.\n\u00dbzo.\nL'ISNI o perm\u00e9tte de identific\u00e2 'na s\u00e9ncia identit\u00e6, c\u00f3mme o n\u00f3mme f\u00e2so de 'n out\u00f4 \u00f2 a st\u00e0npa d\u00eauvi\u00e2 da 'n edit\u00f4, co-in n\u00f9mero univoco. Qu\u00e9sto n\u00f9mero univoco o p\u00eau d\u00f3nca \u00ease coleg\u00f2u a un di numer\u00f4zi \u00e2tri identificato\u00ee d\u00eauvi\u00e6 da-i m\u00e9zzi d'informa\u00e7i\u00f3n pe identific\u00e2 n\u00f3mmi e \u00e2tre f\u00f3rme de identit\u00e6.\n'N ez\u00e9npio de l'\u00fbzo de 'n n\u00f9mero de qu\u00e9sto t\u00eepo o l'\u00e9 l'identifica\u00e7i\u00f3n de 'n muxic\u00ecsta che per\u00f2 o l'\u00e9 \u00e0nche 'n scrit\u00f4 de m\u00fbxica e de po\u00eax\u00eee. D\u00f3nde o poi\u00e9iva \u00ease contenporaniam\u00e9nte identific\u00f2u in v\u00e0rie b\u00e0nche d\u00e6ti d\u00eauvi\u00e0ndo div\u00e8rsci scist\u00eami de identifica\u00e7i\u00f3n, s\u00e9gge p\u00f9blichi che priv\u00e6, inte l'\u00e0nbito do scist\u00eama ISNI o l'avi\u00e9iva 'n s\u00f4lo elem\u00e9nto ISNI coleg\u00f2u. E v\u00e0rie b\u00e0nche d\u00e6ti po\u00e9ivan d\u00f3nca scangi\u00e2 di d\u00e6ti in sce qu\u00e9lla particol\u00e2 identit\u00e6 s\u00e9nsa ricor\u00ee a m\u00e9todi dizordin\u00e6 c\u00f3mme o parag\u00f3n de str\u00ecnghe de t\u00e8sto. 'N ez\u00e9npio ch'o v\u00eagne de sp\u00e9sso minson\u00f2u p\u00ee-a l\u00e9ngoa ingl\u00e9ize o l'\u00e9 a dificolt\u00e6 incontr\u00e2 inte l'identifica\u00e7i\u00f3n de \"John Smith\" inte 'na b\u00e0nca d\u00e6ti. Scib\u00e9n che a gh'\u00e9 numer\u00f4zi elem\u00e9nti pe \"John Smith\", o no l'\u00e9 de l\u00f3ngo ci\u00e6o l'elem\u00e9nto ch'o corisp\u00f3nde a-o \"John Smith\" domand\u00f2u.\nSe 'n out\u00f4 o l'\u00e0 public\u00f2u di t\u00e8sti con v\u00e0rri n\u00f3mmi e n\u00f3mmi f\u00e2si, ciasched\u00f9n de 'sti n\u00f3mmi chi o l'avi\u00e2 o s\u00f2 ISNI.\nL'ISNI o p\u00eau \u00ease d\u00eauvi\u00f2u da bibliot\u00eache e arch\u00ecvi qu\u00e0nde condiv\u00ecddan informa\u00e7io\u00een de cat\u00e0logo; pe 'na ri\u00e7\u00e8rca ci\u00f9 prec\u00eeza de informa\u00e7io\u00een in sci\u00e2 R\u00e6 e inte b\u00e0nche d\u00e6ti o p\u00eau agiut\u00e2 inta gesti\u00f3n di dir\u00ectti \u00f3ltre i conf\u00ecn na\u00e7ion\u00e2li e inte l'anbi\u00e9nte digit\u00e2le.\nORCID.\nI identificato\u00ee ORCID (\"Open Researcher and Contributor ID\") consc\u00ecstan inte 'n bl\u00f2cco de identificato\u00ee ISNI riserv\u00f2u a ri\u00e7ercato\u00ee acad\u00e9michi e aministr\u00f2u da 'n'\u00f2rganiza\u00e7i\u00f3n separ\u00e2. I s\u00e9nci ri\u00e7ercato\u00ee p\u00eauan cre\u00e2 e rivendic\u00e2 o pr\u00f2pio identificat\u00f4 ORCID. E d\u00f4e \u00f2rganiza\u00e7io\u00een c\u00f3rdinan i s\u00f2 sf\u00f2rsi.\n\u00d2rganiza\u00e7io\u00een parte\u00e7ip\u00e0nti.\nOutorit\u00e6 de registra\u00e7i\u00f3n.\nSeg\u00f3ndo l'ISO, l'outorit\u00e6 de registra\u00e7i\u00f3n pe l'ISO 27729:2012 a l'\u00e9 l\"'ISNI International Agency\", a qu\u00e6 a se tr\u00eauva a L\u00f3ndra (c/o EDItEUR). Qu\u00e9sta a l'\u00e9 incorpor\u00e2, seg\u00f3ndo o Companies Act 2006, c\u00f3mme 'na socj\u00eat\u00e6 priv\u00e2 a responsabilit\u00e6 limit\u00e2.\nL\"'International Agency\" a l'\u00e9 comunem\u00e9nte conosci\u00fba c\u00f3mme ISNI-IA.\nQu\u00e9sta socj\u00eat\u00e6 s\u00e9nsa \u00f2biet\u00eevo de go\u00e2gno registr\u00e2 into R\u00e9gno Un\u00eeo a l'\u00e9 st\u00e6ta fond\u00e2 da 'n cons\u00f2r\u00e7io de \u00f2rganiza\u00e7io\u00een form\u00f2u da-a \"Conf\u00e9d\u00e9ration Internationale des Soci\u00e9t\u00e9s d'Auteurs et Compositeurs\" (CISAC), da-a \"Conference of European National Librarians\" (CENL), da l'\"International Federation of Reproduction Rights Organisations\" (IFRRO), da l'\"International Performers Database Association\" (IPDA), da l\"'Online Computer Library Center\" (OCLC) e da ProQuest. A l'\u00e9 control\u00e2 da direto\u00ee n\u00f2min\u00e6 da qu\u00e9ste \u00f2rganiza\u00e7io\u00een e, into c\u00e2xo do CENL, da raprezent\u00e0nti da Bibliot\u00eaca na\u00e7ion\u00e2le de Fr\u00e0nsa (\"Biblioth\u00e8que nationale de France\") e da British Library.\nAgen\u00e7\u00eee de registra\u00e7i\u00f3n.\n'N'agen\u00e7\u00eea de registra\u00e7i\u00f3n a forn\u00ecsce l'interf\u00e0ccia tra-i richied\u00e9nti ISNI e l'Agen\u00e7\u00eea de Asegna\u00e7i\u00f3n ISNI.\nInto 2018, YouTube o l'\u00e9 divent\u00f2u 'n reg\u00ecstro ISNI, anon\u00e7i\u00e0ndo l'inten\u00e7i\u00f3n de ini\u00e7i\u00e2 a crea\u00e7i\u00f3n de identit\u00e6 ISNI pe-i muxic\u00ecsti di qu\u00e6 o fa v\u00e9dde i v\u00ecdeo. L'ISNI o prev\u00e9dde che, c\u00f3mme rizult\u00e2to de qu\u00e9sta decix\u00f3n, o n\u00f9mero di s\u00f2 ID \"o l'aomenti\u00e2 f\u00f2scia de 3-5 milio\u00een inti pr\u00f2scimi d\u00f4e \u00e0nni\".\nInto 2020 a Sound Credit, ins\u00e9mme a l'ISNI, a l'\u00e0 anon\u00e7i\u00f2u che e registra\u00e7io\u00een a l'ISNI pe-o set\u00f4 da m\u00fbxica sai\u00e0n de b\u00e0dda e outom\u00e0tiche. O scist\u00eama de registra\u00e7i\u00f3n de b\u00e0dda o l'\u00e9 p\u00e0rte da crea\u00e7i\u00f3n de 'n prof\u00ee ut\u00e9nte Sound Credit, d\u00eauvi\u00e2 pe-o s\u00f2 inport\u00e0nte scist\u00eama pe l'atribu\u00e7i\u00f3n di cr\u00e9diti. O l'incl\u00f9dde 'na ri\u00e7\u00e8rca outom\u00e0tica pe evit\u00e2 ISNI duplic\u00e2ti e 'n certific\u00e2to cre\u00f2u da-o scist\u00eama de registra\u00e7i\u00f3n Sound Credit pe \u00f2fi\u00e7i\u00e2 i n\u00eauvi ISNI ap\u00e9nn-a registr\u00e6.\nM\u00e9nbri de l'ISNI.\nI m\u00e9nbri de l'ISNI (m\u00e9nbri de l'ISNI-IA), a-i 11 de l\u00f9ggio do 2018, s\u00f3n:\nAsegna\u00e7i\u00f3n de l'ISNI.\nL'ISNI-IA a l'ad\u00eauvia 'n scist\u00eama de asegna\u00e7i\u00f3n ch'o conpr\u00e9nde 'n'interf\u00e0ccia ut\u00e9nte, 'n sch\u00eama de d\u00e6ti, di algor\u00ectmi de dizanbigoa\u00e7i\u00f3n e 'na b\u00e0nca d\u00e6ti ch'a s\u00f3disfa i requix\u00eeti do stand\u00e0rd ISO, d\u00eauvi\u00e0ndo \u00e0nche a tecnolog\u00eea exist\u00e9nte qu\u00e0nde posc\u00ecbile. O scist\u00eama o l'\u00e9 baz\u00f2u prin\u00e7ipalm\u00e9nte in sci\u00f4 serv\u00ec\u00e7io Virtual International Authority File (VIAF), o qu\u00e6 o l'\u00e9 st\u00e6to svilup\u00f2u da OCLC pe l'util\u00eczzo inte l'agrega\u00e7i\u00f3n di cat\u00e0loghi de bibliot\u00eache.\nL'intr\u00e2 a-o scist\u00eama de asegna\u00e7i\u00f3n e a-a b\u00e0nca d\u00e6ti, \u00f3ltre che a-i n\u00f9meri che v\u00eagnan gener\u00e6 c\u00f3mme \"output\" do proc\u00e8sso, o l'\u00e9 control\u00f2u da \u00f2rgan\u00ecsmi indipend\u00e9nti conosci\u00fbi c\u00f3mme \"agen\u00e7\u00eee de registra\u00e7i\u00f3n\". Qu\u00e9ste agen\u00e7\u00eee de registra\u00e7i\u00f3n tr\u00e0tan diretam\u00e9nte co-e caz\u00e0nn-e, garant\u00e9ndo che i d\u00e6ti s\u00e9ggian forn\u00eei in di form\u00e2ti apropri\u00e6 e reconpens\u00e0ndo l'ISNI-IA pe-i c\u00f3sti de mantegnim\u00e9nto do scist\u00eama de asegna\u00e7i\u00f3n. E agen\u00e7\u00eee de registra\u00e7i\u00f3n s\u00f3n nomin\u00e6 da l'ISNI-IA ma sai\u00e0n gest\u00eee e finan\u00e7i\u00e6 in m\u00f2ddo indipend\u00e9nte.\nCovert\u00fba de l'ISNI.\nA tab\u00e8lla chi de s\u00f3tta a cont\u00eagne i cont\u00e9zzi da covert\u00fba de l'ISNI, pe milio\u00een de identit\u00e6 de t\u00f9tti i t\u00eepi, tra-i qu\u00e6 a gh'\u00e9 milio\u00een de pers\u00f3nn-e, milio\u00een de ri\u00e7ercato\u00ee (conpr\u00e9izi inte pers\u00f3nn-e asc\u00ec) e de \u00f2rganiza\u00e7io\u00een."}
{"id": "29331", "revid": "12052", "url": "https://lij.wikipedia.org/wiki?curid=29331", "title": "Bibliot\u00eaca Na\u00e7ion\u00e2le de Sp\u00e0gna", "text": "A Bibliot\u00eaca Na\u00e7ion\u00e2le de Sp\u00e0gna (in spagn\u00f2llo \"Biblioteca Nacional de Espa\u00f1a\", BNE) o l'\u00e9 'n \u00f2rgan\u00ecsmo out\u00f2nomo incareg\u00f2u do dep\u00f2xito do patrim\u00f2nio bibliogr\u00e0fico e docoment\u00e2io da Sp\u00e0gna. Dedic\u00f2u a l'arecug\u00e9ita, a-a cataloga\u00e7i\u00f3n e a-a conserva\u00e7i\u00f3n di f\u00f3ndi bibliogr\u00e0fichi, o costod\u00ecsce ci\u00f9 \u00f2 m\u00eano tr\u00e9nta milio\u00een de publica\u00e7io\u00een prod\u00fbte in Sp\u00e0gna da l'in\u00ec\u00e7io do XVIII s\u00e9colo: l\u00ecbbri, rev\u00ecste, m\u00e0ppe, incixo\u00een, dis\u00e9gni, spart\u00eei e libr\u00e9tti. \nA Bibliot\u00eaca Na\u00e7ion\u00e2le a dif\u00f3nde qu\u00e9sto patrim\u00f2nio bibliogr\u00e0fico atrav\u00e8rso o s\u00f2 cat\u00e0logo e a reda\u00e7i\u00f3n da bibliograf\u00eea spagn\u00f2lla e a svil\u00f9ppa serv\u00ec\u00e7\u00e7i a-o p\u00f9blico che van da-e s\u00e2le de consulta\u00e7i\u00f3n e serv\u00ec\u00e7\u00e7i a dist\u00e0nsa atrav\u00e8rso o s\u00f2 sc\u00eeto d\u2019Intern\u00e9tte a-i serv\u00ec\u00e7\u00e7i de informa\u00e7i\u00f3n bibliogr\u00e0fica specializ\u00e2 e de pr\u00e9stito tra-e bibliot\u00eache. L'intr\u00e2 a-e cole\u00e7io\u00een digit\u00e2li da bibliot\u00eaca a l'av\u00eagne atrav\u00e8rso a \"Biblioteca Digital Hisp\u00e1nica\". E cole\u00e7io\u00een, o fon\u00e7ionam\u00e9nto e a st\u00f6ia da Bibliot\u00eaca Na\u00e7ion\u00e2le s\u00f3n divulg\u00e6 atrav\u00e8rso o Mus\u00eao da Bibliot\u00eaca. Pe de ci\u00f9 a svil\u00f9ppa 'n progr\u00e0mma de ev\u00e9nti coltur\u00e2li asc\u00ec. A s\u00f2 s\u00eade prin\u00e7ip\u00e2 a l'\u00e9 scito\u00e2 into \"Paseo de Recoletos\", into cosc\u00ec d\u00eeto Pal\u00e0sso da Bibliot\u00eaca e di Mus\u00eai Na\u00e7ion\u00e2li, costru\u00e7i\u00f3n ch'a l'\u00e9 condiv\u00eeza co-o Mus\u00eao Archiol\u00f2g\u00eeco Na\u00e7ion\u00e2le de Sp\u00e0gna. A l'\u00e0 'n'\u00e2tra s\u00eade a Alcal\u00e1 de Henares asc\u00ec. \nSt\u00f6ia.\n\u00d2r\u00ecgine.\nA-i 29 de dex\u00e9nbre do 1711, o r\u00e9 F\u00e9ipo V o l'\u00e0 aprov\u00f2u o prog\u00e8tto svilup\u00f2u da-i s\u00f2 confeso\u00ee Pedro Robinet e Melchor de Macanaz pe cre\u00e2 'na Bibliot\u00eaca Re\u00e2. A s\u00f2 crea\u00e7i\u00f3n a l'\u00e9 st\u00e6ta 'n elem\u00e9nto de dinamicit\u00e6 da colt\u00fba spagn\u00f2lla euto\u00e7ent\u00e9sca, co-a misci\u00f3n de \"renov\u00e2 i st\u00f9ddi st\u00f2richi e svel\u00e2 e v\u00eae r\u00e9ixe da na\u00e7i\u00f3n e da monarch\u00eea spagn\u00f2lla\". D\u00f3nca a l'\u00e9 incomens\u00e2 a costru\u00e7i\u00f3n da s\u00f2 s\u00eade l\u00f3ngo a str\u00e0dda ch'a coleg\u00e2va o Real Alc\u00e1zar de Madr\u00ecd co-o Conv\u00e9nto de l'Incarna\u00e7i\u00f3n.\nA Bibliot\u00eaca Re\u00e2 a l'\u00e9 st\u00e6ta av\u00e8rta a-o p\u00f9blico o 1\u00b0 de m\u00e0rso do 1712. A-i 2 de zen\u00e2 do 1716 o F\u00e9ipo V o l'\u00e0 firm\u00f2u o R\u00eagio Decr\u00e9tto institot\u00eevo, into qu\u00e6 a l'\u00eaa m\u00ecssa in ci\u00e6o a nat\u00fba p\u00f9blica da bibliot\u00eaca, av\u00e8rta a \"t\u00f9tti i studi\u00f4zi\", stabil\u00e9ndo e r\u00e9gole fondament\u00e2li do s\u00f2 fon\u00e7ionam\u00e9nto.\nQu\u00e0nde a bibliot\u00eaca a l'\u00e0 av\u00e8rto e s\u00f2 p\u00f2rte, e s\u00f2 cole\u00e7io\u00een \u00eaan f\u00f3rm\u00e6 da materi\u00e2li proveni\u00e9nti da-e cole\u00e7io\u00een priv\u00e6 di mon\u00e0rchi de Sp\u00e0gna, F\u00e9ipo IV e F\u00e9ipo V, i qu\u00e6 av\u00e9ivan f\u00e6to port\u00e2 da-a Fr\u00e0nsa ci\u00f9 de 6.000 vol\u00f9mmi. E pr\u00ecmme c\u00f2pie a \u00ease inc\u00f3rpor\u00e6 inta cole\u00e7i\u00f3n s\u00f3n st\u00e6te confisc\u00e6 a di f\u00eelo-oustr\u00ecachi, i qu\u00e6 av\u00e9ivan p\u00e8rso a Go\u00e6ra de Sucesci\u00f3n, c\u00f3mme l'ar\u00e7iv\u00e9scovo de Valencia Antoni Folch de Cardona, o march\u00e9ize de Mond\u00e9jar e o d\u00f9cca de Uceda. A qu\u00e9sta cole\u00e7i\u00f3n s\u00f3n p\u00f6i st\u00e6te az\u00f3nte \u00e7\u00e9rte bibliot\u00eache priv\u00e6 de n\u00f2bili c\u00f3mme o c\u00f3nte de Aguilar e o d\u00f9cca de Medinaceli. Into 1715 a Bibliot\u00eaca Re\u00e2 a cont\u00e2va za de 28.242 l\u00ecbbri st\u00e0np\u00e6, 1.282 manoscr\u00eeti e 20.000 med\u00e0gge.\nO preced\u00e9nte dep\u00f2xito leg\u00e2le, instito\u00eeo into 1716, o l'\u00e0 perm\u00ecsso a-a bibliot\u00eaca de anpli\u00e2 notevolm\u00e9nte e s\u00f2 cole\u00e7io\u00een. O va \u00e0nche az\u00f3nto l'ef\u00e8tto do R\u00eagio \u00d3rdine di 11 de m\u00e0zzo do 1750, co-o qu\u00e6 a Bibliot\u00eaca Re\u00e2 a l'\u00e0 \u00f2tegn\u00fbo o dir\u00ectto de sch\u00eauve e t\u00e0scie de libr\u00e0ie m\u00ecsse in v\u00e9ndia, co-a poscibilit\u00e6 de sele\u00e7ion\u00e2 da l'el\u00e9nco di l\u00ecbbri che vegn\u00eevan a l\u00ea prez\u00e9nt\u00e6 qu\u00e9lle \u00f2pere che no gh'\u00eaa inte pr\u00f2pie cole\u00e7io\u00een.\nInto 1738 a l'\u00e9 st\u00e6ta public\u00e2 a pr\u00ecmma \u00f2pera fr\u00fbto do trav\u00e0ggio da bibliot\u00eaca co-o t\u00ectolo \"Bibliotheca Universal de la Polygraphia Espa\u00f1ola\", realiz\u00e2 da Crist\u00f3bal Rodr\u00edguez. Qu\u00e9sto l\u00ecbbro, sostegn\u00fbo inta s\u00f2 prepara\u00e7i\u00f3n da-o c\u00e0ppo bibliotec\u00e2io Juan de Ferreras, o l'\u00e9 st\u00e6to o pr\u00ecmmo de 'na s\u00e9rie de trav\u00e0ggi in sci\u00e2 paleograf\u00eea spagn\u00f2lla.\nA-i t\u00e9npi do Juan de Ferreras se s\u00f3n ini\u00e7i\u00e6 a prod\u00fbe di cat\u00e0loghi e di \u00ecndichi pe-o p\u00f9blico. In particol\u00e2, o bibliotec\u00e2io Juan de Iriarte o l'\u00e9 st\u00e6to incareg\u00f2u de qu\u00e9sto conp\u00eeo chi, elabor\u00e0ndo a \"Regia Matritensis Bibliotheca Geographica et Chronologica\" into 1729, o pr\u00ecmmo cat\u00e0logo da bibliot\u00eaca, e sucesivam\u00e9nte a \"Regia Matritensis Bibliotheca Mathematica\" (cat\u00e0logo de matem\u00e0tica) e a \"Regiae Bibliothecae Matritensis Codices Graeci\" (cat\u00e0logo di manoscr\u00eeti gr\u00eaghi).\nO R\u00eagio \u00d3rdine di 19 de z\u00f9gno do 1761, red\u00e0tto da-o c\u00e0ppo bibliotec\u00e2io Juan de Santander e aprov\u00f2u da-o r\u00e8 C\u00e0rlo III, o l'\u00e0 modific\u00f2u l'\u00f2rigin\u00e2le do 1716, cre\u00e0ndo a St\u00e0npa Re\u00e2, a qu\u00e6 a lig\u00e2va \"o trav\u00e0ggio editori\u00e2le da bibliot\u00eaca a-i ci\u00f9 inport\u00e0nti st\u00e0np\u00e6, ligato\u00ee da l\u00ecbbri e incizo\u00ee de l'\u00e9poca. O c\u00e0ppo bibliotec\u00e2io o divent\u00e2va o diret\u00f4 da Bibliot\u00eaca Re\u00e2 e i bibliotec\u00e2i divent\u00e2van di servito\u00ee da C\u00e2za Re\u00e2, co-i relat\u00eevi privil\u00eagi.\nInto per\u00eeodo 1760-1778 a Bibliot\u00eaca a l'av\u00e9iva 'n lou\u00eaio co-ina fonder\u00eea pe-i car\u00e0teri da st\u00e0npa s\u00f3tt'a-a dire\u00e7i\u00f3n do Ger\u00f3nimo Gil, a qu\u00e6 a l'\u00eaa o n\u00f9cleo \u00f2rigin\u00e2io do lou\u00eaio di car\u00e0teri da Stanp\u00e0ia Re\u00e2.\nXIX s\u00e9colo.\nInto c\u00f3rso do XIX s\u00e9colo, a bibliot\u00eaca a l'\u00e0 cangi\u00f2u ci\u00f9 v\u00f2tte a s\u00f2 s\u00eade, ini\u00e7ialm\u00e9nte into 1809 qu\u00e0nde, into r\u00e9gno do Gi\u00f6x\u00e8ppe Bonap\u00e0rte, a l'\u00e9 st\u00e6ta trasfer\u00eea into conv\u00e9nto di Trinit\u00e2i Desc\u00e2si, scito\u00f2u inta \"calle de Atocha\". Into 1819 a l'\u00e0 dov\u00fbo cangi\u00e2 t\u00f3rna a s\u00f2 s\u00eade into pal\u00e0sso d\u00f3nde o se riun\u00eeva o Cons\u00e9ggio do R\u00eagio Amirali\u00e2to apr\u00eauvo a-e pret\u00e9ize av\u00e0ns\u00e6 da-i trinit\u00e2i desc\u00e2si depo\u00ee o rit\u00f3rno do Ferdin\u00e0ndo VII e, into 1826, o gh'\u00e9 st\u00e6to 'n t\u00e8rso trasferim\u00e9nto inta v\u00eagia rescid\u00e9nsa di march\u00e9ixi de Alca\u00f1ices, inte l'ato\u00e2le \"calle de Arrieta\", d\u00f3nde a rest\u00eea squ\u00e6xi sc\u00ecnn-a-a f\u00ecn do s\u00e9colo. O ter\u00e9n d\u00f3nde atoalm\u00e9nte a se tr\u00eauva a Bibliot\u00eaca Na\u00e7ion\u00e2le o l'\u00e9 qu\u00e9llo d\u00f3nde o gh'\u00eaa l'ant\u00eego conv\u00e9nto de Copacabana, conosci\u00fbo \u00e0nche c\u00f3mme o gr\u00e0nde conv\u00e9nto di agostini\u00e9n recol\u00e9tti de Madr\u00ecd. Qu\u00e9sto conv\u00e9nto, d\u00f2ppo a s\u00f2 conf\u00ecsca into 1835, o l'\u00e9 st\u00e6to vend\u00fbo e caci\u00f2u zu.\n\u00c0nche e cole\u00e7io\u00een da bibliot\u00eaca s\u00f3n st\u00e6te intac\u00e6 da-i f\u00e6ti de l'Euto\u00e7\u00e9nto. Pr\u00ecmma de t\u00f9tto, a conf\u00ecsca spagn\u00f2lla a l'\u00e0 port\u00f2u t\u00e0nte \u00f2pere precedentem\u00e9nte de propi\u00eat\u00e6 de institu\u00e7io\u00een religi\u00f4ze, \u00f2rm\u00e2i sopr\u00e8sse, a \u00ease dep\u00f2xit\u00e6 inta bibliot\u00eaca. Def\u00e6ti, into 1837, s\u00f3n st\u00e6te instito\u00eee de comiscio\u00een provinci\u00e2li scent\u00ecfiche e art\u00ecstiche pe sele\u00e7ion\u00e2 e \u00f2pere che, proveni\u00e9nti da-i conv\u00e9nti sopr\u00e8sci, dov\u00e9ivan \u00ease dep\u00f2xit\u00e6 inte bibliot\u00eache \u00f2 inti mus\u00eai, \u00f2p\u00fb m\u00ecsse a l'\u00e0sta. Inte 'sto m\u00f2ddo chi, s\u00f3n st\u00e6ti dep\u00f2xit\u00e6 inta Bibliot\u00eaca Na\u00e7ion\u00e2le ci\u00f9 \u00f2 m\u00eano 70.000 vol\u00f9mmi che vegn\u00eevan da-i conv\u00e8nti de Madr\u00ecd colp\u00eei da-a conf\u00ecsca. A l'arivi\u00e2 a-a Bibliot\u00eaca \u00e0nche a ci\u00f9 p\u00e0rte di b\u00eani da Bibliot\u00eaca de las Cortes, cre\u00e2 da-a \"Cortes de Cadice\" into 1814 e sopr\u00e8ssa into 1838. In conclux\u00f3n, into 1869, o Manuel Ruiz Zorrilla o l'\u00e0 ordin\u00f2u o sequ\u00e8stro di arch\u00ecvi, de bibliot\u00eache e de cole\u00e7io\u00een d'\u00e0rte de catedr\u00e2le, comu\u00een, monest\u00ea e \u00f2rdini milit\u00e2ri, co-a cosc\u00ec d\u00eeta conf\u00ecsca coltur\u00e2le, atrav\u00e8rso a qu\u00e6 s\u00f3n intr\u00e6 inta Bibliot\u00eaca Na\u00e7ion\u00e2le de \u00f2pere de gr\u00e0nde pr\u00eagio, sp\u00e9cce qu\u00e9lle ariv\u00e6 da-e catedr\u00e2le de \u00c1vila e de Toledo.\nCo-o decr\u00e9tto di 28 de nov\u00e9nbre do 1836, a Bibliot\u00eaca Re\u00e2 a l'\u00e9 st\u00e6ta ribatez\u00e2 Bibliot\u00eaca Na\u00e7ion\u00e2le, pas\u00e0ndo a-e dipend\u00e9nse do Minist\u00earo de l'Int\u00e8rno da Pen\u00eezoa. Into 1857 o l'\u00e9 st\u00e6to aprov\u00f2u o pr\u00ecmmo regolam\u00e9nto da Bibliot\u00eaca Na\u00e7ion\u00e2le, into qu\u00e6 o l'\u00eaa dec\u00eezo o b\u00e0ndo, a concesci\u00f3n e a suces\u00eeva publica\u00e7i\u00f3n de \u00f2pere vincitr\u00eexi di Pr\u00e9mmi Bibliogr\u00e0fichi che a bibliot\u00eaca a l'avi\u00e9iva convoc\u00f2u \u00f2gni \u00e0nno. Qu\u00e9sti pr\u00e9mmi \u00e0n f\u00e6to sc\u00ec che a Bibliot\u00eaca a diventi\u00e2 o prin\u00e7ip\u00e2 promot\u00f4 de \u00f2pere bibliogr\u00e0fiche in Sp\u00e0gna, prom\u00eauv\u00e9ndo l'inter\u00e8sse di bibliotec\u00e2i e di bibliogr\u00e0fi. Into 1858 o l'\u00e9 st\u00e6to cre\u00f2u o c\u00f2rpo facoltat\u00eevo de archiv\u00ecsti, bibliotec\u00e2i e archi\u00f2loghi, goid\u00f2u da-o diret\u00f4 da Na\u00e7ion\u00e2le.\nInto 1876, a bibliot\u00eaca a cont\u00e2va za de 300.000 l\u00ecbri, 200.000 libr\u00e9tti st\u00e0np\u00e6 e ci\u00f9 de 30.000 manoscr\u00eeti. A desp\u00e6to de v\u00e0rri cangiam\u00e9nti, a Bibliot\u00eaca Na\u00e7ion\u00e2le a l'\u00e0 contino\u00f2u a cr\u00e9sce, co-e s\u00f2 necescit\u00e6 de sp\u00e0\u00e7io che diventi\u00e0n b\u00e9n b\u00e9n ci\u00f9 gr\u00e9nde da capa\u00e7it\u00e6 di sc\u00e0gni sc\u00ecnn-a qu\u00e9llo mom\u00e9nto a s\u00f2 dispoxi\u00e7i\u00f3n. Into 1857 o l'\u00e9 st\u00e6to domand\u00f2u 'n prog\u00e8tto pe 'na n\u00eauva s\u00eade e, into 1864, a l'\u00e9 st\u00e6ta a-a f\u00ecn \u00e7\u00e8rnia l'\u00f2pera de l'archit\u00e9tto Francisco Jare\u00f1o Alarc\u00f3n.\nA-i 21 de arv\u00ee do 1866 a reg\u00ecnn-a Izab\u00e8lla II a l'\u00e0 p\u00f6s\u00f2u a pr\u00ecmma pr\u00eea do Pal\u00e0sso di Arch\u00ecvi, Bibliot\u00eache e Mus\u00eai, scito\u00f2u into \"Paseo de Recoletos\". Apr\u00eauvo a de raxo\u00een econ\u00f2miche, i trav\u00e0ggi s\u00f3n an\u00e6ti av\u00e0nti as\u00e6 lentam\u00e9nte, vegn\u00ecndo cosc\u00ec ap\u00f3rt\u00e6 v\u00e0rie mod\u00ecfiche a-o prog\u00e8tto \u00f2rigin\u00e2le. Into 1884, Antonio Ruiz de Salces o l'\u00e0 sostito\u00eeo o Jare\u00f1o a-a dire\u00e7i\u00f3n di trav\u00e0ggi pi-\u00e2 realiza\u00e7i\u00f3n da n\u00eauva s\u00eade da Bibliot\u00eaca Na\u00e7ion\u00e2le. Into 1892 a l'\u00e9 st\u00e6ta conplet\u00e2 a costru\u00e7i\u00f3n do pal\u00e0sso e, a-i 16 de m\u00e0rso do 1896, a Bibliot\u00eaca Na\u00e7ion\u00e2le a l'\u00e9 st\u00e6ta av\u00e8rta a-o p\u00f9blico inta s\u00f2 n\u00eauva s\u00eade.\nXX s\u00e9colo.\nO XX s\u00e9colo o l'\u00e9 incomens\u00f2u pi-\u00e2 bibliot\u00eaca con l'aprova\u00e7i\u00f3n do \"Regolam\u00e9nto de bibliot\u00eache p\u00f9bliche do St\u00e2to\" co-o R\u00eagio Decr\u00e9tto di 18 de \u00f2t\u00f4bre do 1901. Pe m\u00eazo de qu\u00e9sta l\u00e9zze, a qu\u00e6 a l'abrog\u00e2va a preced\u00e9nte do 1857, a Bibliot\u00eaca Na\u00e7ion\u00e2le a l'\u00e9 st\u00e6ta m\u00ecssa a c\u00e0ppo de t\u00f9tte e \u00e2tre bibliot\u00eache spagn\u00f2lle.\nInte 'sto per\u00eeodo chi, o l'\u00eaa o diret\u00f4 da Bibliot\u00eaca Na\u00e7ion\u00e2le o studi\u00f4zo spagn\u00f2llo Marcelino Men\u00e9ndez Pelayo, o qu\u00e6 o l'\u00e0 prom\u00f2sso a crea\u00e7i\u00f3n de cat\u00e0loghi specializ\u00e6, c\u00f3mme o \"Cat\u00e1logo de los Manuscritos \u00e1rabes existentes en la Biblioteca Nacional de Madrid\" (Francisco Guill\u00e9n Robles 1899), into 1901 o \"Cat\u00e1logo de los retratos de personajes espa\u00f1oles\" do 1901 e into 1906 o \"Cat\u00e1logo de la colecci\u00f3n de dibujos originales de la Biblioteca Nacional\", t\u00f9tti do\u00ee cur\u00e6 da \u00c1ngel M. Barcia. O l'\u00e9 st\u00e6to d\u00e6to 'n n\u00eauvo inp\u00f9lso \u00e0nche a-a \"Revista de Archivos, Bibliotecas, y Museos\", ch'a l'\u00e9 st\u00e6ta 'n inport\u00e0nte strum\u00e9nto pe-o svil\u00f9ppo do c\u00e0npo da biblioteconom\u00eea in Sp\u00e0gna.\nInto 1930, o min\u00ecstro da P\u00f9blica Istru\u00e7i\u00f3n e de B\u00e8lle \u00c0rte, El\u00edas Tormo, o l'\u00e0 cre\u00f2u o Cons\u00e9ggio da Bibliot\u00eaca Na\u00e7ion\u00e2le, \u00f2rgano ch'o s'\u00f2cupi\u00e2 de el\u00eaze o diret\u00f4 da bibliot\u00eaca, incomens\u00e0ndo da-o Miguel Artigas. Inti \u00e0nni da Seg\u00f3nda Rep\u00f9brica Spagn\u00f2lla, l'Artigas e o Cons\u00e9ggio \u00e0n ini\u00e7i\u00f2u 'n proc\u00e8sso de rest\u00e0oro e de anpliam\u00e9nto da s\u00eade da bibliot\u00eaca, riform\u00e0ndo i serv\u00ec\u00e7\u00e7i bibliotec\u00e2i asc\u00ec. Tra di qu\u00e9sti a se p\u00eau aregord\u00e2 a riorganiza\u00e7i\u00f3n da S\u00e2la de Let\u00fba, a crea\u00e7i\u00f3n da S\u00e2la Gener\u00e2le, av\u00e8rta a-o p\u00f9blico e inougur\u00e2 da-o prescid\u00e9nte Alcal\u00e1 Zamora, \u00f3ltre che o prolongam\u00e9nto de l'or\u00e0rio.\nInti \u00e0nni da Go\u00e6ra Civ\u00eele Spagn\u00f2lla, o diret\u00f4 da Bibliot\u00eaca Na\u00e7ion\u00e2le o l'\u00eaa Tom\u00e1s Navarro Tom\u00e1s, elez\u00fbo p\u00f6co pr\u00ecmma do scc\u00e9uppo da go\u00e6ra e rest\u00f2u in c\u00e0rega sc\u00ecnn-a-a s\u00f2 f\u00ecn. Inte 'sto per\u00eeodo chi s\u00f3n st\u00e6te ser\u00e6 e p\u00f3rte da bibliot\u00eaca e i s\u00f2 \u00f2g\u00e8tti ci\u00f9 pre\u00e7i\u00f4zi s\u00f3n st\u00e6ti evaco\u00e6 pr\u00ecmma inte Torres dels Serrans, a Valencia, e p\u00f6i a l'\u00e8stero, a Gin\u00eavra, in Sv\u00ecsera. Pe sarv\u00e2 da-a distru\u00e7i\u00f3n e propi\u00eat\u00e6 de c\u00e9ntri religi\u00f4zi, pal\u00e0ssi \u00f2 abita\u00e7io\u00een priv\u00e6, s\u00f3n st\u00e6ti trasfer\u00eei inta Bibliot\u00eaca ci\u00f9 \u00f2 m\u00eano 500.000 vol\u00f9mmi pe m\u00eazo da \"Junta de Incautaci\u00f3n y Protecci\u00f3n del Patrimonio Art\u00edstico\". T\u00e0nti de qu\u00e9sti b\u00eani vegn\u00eevan da r\u00eccche bibliot\u00eache priv\u00e6 e pe v\u00e0rri p\u00e9ssi a no l'\u00e9 st\u00e6ta posc\u00ecbile a restitu\u00e7i\u00f3n into d\u00f2ppo go\u00e6ra. \u00c0nche o pal\u00e0sso da Bibliot\u00eaca Na\u00e7ion\u00e2le o l'\u00e9 st\u00e6to v\u00ectima de numer\u00f4zi bonbardam\u00e9nti inta go\u00e6ra, i qu\u00e6 a \u00f2gni m\u00f2ddo no \u00e0n caxon\u00f2u di d\u00e0nni a-e cole\u00e7io\u00een \u00f2spit\u00e6 a-o s\u00f2 int\u00e8rno.\nD\u00f2ppo a go\u00e6ra, o l'\u00e9 st\u00e6to t\u00f3rna elez\u00fbo c\u00f3mme diret\u00f4 o Miguel Artigas e into 1939 o l'\u00e9 st\u00e6to introd\u00fbto o scist\u00eama decim\u00e2le pi-\u00e2 cataloga\u00e7i\u00f3n de cole\u00e7io\u00een inte bibliot\u00eache p\u00f9bliche spagn\u00f2lle. Inti \u00e0nni do d\u00f2ppo go\u00e6ra se s\u00f3n tegn\u00fbe v\u00e0rie m\u00f3stre de gr\u00e0nde inport\u00e0nsa, tra-e qu\u00e6 e d\u00f4e dedic\u00e6 a-o Miguel de Cervantes e 'n'\u00e2tra co-o t\u00ectolo \"Un milenio del libro espa\u00f1ol\", into 1952. Into 1953 a l'\u00e9 st\u00e6ta inougur\u00e2 a n\u00eauva s\u00eade de l'Arch\u00ecvio St\u00f2rico Na\u00e7ion\u00e2le, a qu\u00e6 a se trov\u00e2va ini\u00e7ialm\u00e9nte inta m\u00e6xima costru\u00e7i\u00f3n da Bibliot\u00eaca e do Mus\u00eao Archiol\u00f2g\u00eeco Na\u00e7ion\u00e2le.\nScib\u00e9n che inti \u00e0nni '50 s\u00f3n st\u00e6te aport\u00e6 v\u00e0rie rif\u00f3rme a l'\u00f2rganiza\u00e7i\u00f3n e a-a gesti\u00f3n da Bibliot\u00eaca, a ci\u00f9 inport\u00e0nte a l'\u00e9 st\u00e6ta o Decr\u00e9tto \u00d2rg\u00e0nico di 8 de m\u00e0rso do 1957 e do corispond\u00e9nte Regolam\u00e9nto, public\u00f2u a-i 20 de dex\u00e9nbre do m\u00e6ximo \u00e0nno. O n\u00eauvo Regolam\u00e9nto o l'\u00e0 ristrutur\u00f2u i serv\u00ec\u00e7\u00e7i da Bibliot\u00eaca, stabil\u00e9ndo che o diret\u00f4 o dov\u00e9sse \u00ease 'n m\u00e9nbro do C\u00f2rpo Facoltat\u00eevo, amerm\u00e0ndo e fon\u00e7io\u00een do Cons\u00e9ggio. Into 1957 o l'\u00e9 st\u00e6to promulg\u00f2u 'n n\u00eauvo Decr\u00e9tto de dep\u00f2xito leg\u00e2le asc\u00ec, o qu\u00e6 o l'\u00e0 dec\u00eezo che i st\u00e0np\u00e6 o dovess\u00e0n \u00ease conf\u00f3rmi a-o pap\u00ea m\u00e6ximo.\nA desp\u00e6to de rif\u00f3rme gh'\u00eaa anc\u00f3n t\u00e0nti conp\u00eei bibliotec\u00e2i a liv\u00e9llo na\u00e7ion\u00e2le che a Bibliot\u00eaca a no sodisf\u00e2va. Prez\u00e9npio, into 1970 o l'\u00e9 st\u00e6to cre\u00f2u l\"'Instituto Bibliogr\u00e1fico Hisp\u00e1nico\", o qu\u00e6 o l'includd\u00e9iva o \"Servicio Nacional de Informaci\u00f3n Documental y Bibliogr\u00e1fica\", o \"Dep\u00f3sito Legal\", e a \"Comisi\u00f3n Nacional de Planificaci\u00f3n y Coordinaci\u00f3n Bibliogr\u00e1fica\". L'Emerot\u00eaca Na\u00e7ion\u00e2le, fond\u00e2 into 1941, a l'av\u00e9iva \u00e0nche l\u00ea 'n'inport\u00e0nte cole\u00e7io\u00een de st\u00e0npa spagn\u00f2lla. Into 1978, e cole\u00e7io\u00een da Bibliot\u00eaca contegn\u00eevan ci\u00f9 \u00f2 m\u00eano \u00e7\u00ecnque milio\u00een de art\u00eccoli, ri\u00e7ev\u00e9ndo 412.000 leto\u00ee a l'\u00e0nno.\nInto 1982 o l'\u00e9 st\u00e6to realiz\u00f2u o pr\u00ecmmo st\u00f9dio de fatibilit\u00e6 pe l'outoma\u00e7i\u00f3n da Bibliot\u00eaca\"\", o qu\u00e6 o s'\u00e9 concretiz\u00f2u inte l'ado\u00e7i\u00f3n do scist\u00eama SABINA, 'na versci\u00f3n speci\u00e2le do software spagn\u00f2llo SABINI. Con R\u00eagio Decr\u00e9tto, into 1985 se s\u00f3n integr\u00e6 ins\u00e9mme a Bibliot\u00eaca Na\u00e7ion\u00e2le, l\"'Instituto Bibliogr\u00e1fico Hisp\u00e1nico\", l'Emerot\u00eaca Na\u00e7ion\u00e2le e o \"Centro del Tesoro Documental y Bibliogr\u00e1fico\". Into m\u00e6ximo \u00e0nno a BNE a l'\u00e9 st\u00e6ta diciar\u00e2 \"l'institu\u00e7i\u00f3n bibliotec\u00e2ia superi\u00f4re do St\u00e2to e o c\u00e0ppo do scis\u00eama bibliotec\u00e2io spagn\u00f2llo\". A-a f\u00ecn di \u00e0nni '80 s\u00f3n incomens\u00e6 i trav\u00e0ggi pi-\u00e2 crea\u00e7i\u00f3n de 'n seg\u00f3ndo dep\u00f2xito a Alcal\u00e1 de Henares (inougur\u00f2u into 1993) e l'inplementa\u00e7i\u00f3n do scist\u00eama de outoma\u00e7i\u00f3n ARIADNA, ch'o l'\u00e0 ini\u00e7i\u00f2u a fon\u00e7ion\u00e2 into 1991\"\".\nInto 1991, con R\u00eagio Decr\u00e9tto (R.D. 1581/1991 di 31 d'\u00f2t\u00f4bre), o l'\u00e9 st\u00e6to aprov\u00f2u o Stat\u00fbto da Bibliot\u00eaca Na\u00e7ion\u00e2le c\u00f3mme \u00d2rgan\u00ecsmo Out\u00f2nomo, ini\u00e7i\u00e0ndo 'na f\u00e2ze de anpliam\u00e9nto da Bibliot\u00eaca\"\". S\u00f3n st\u00e6ti av\u00e8rti n\u00eauvi serv\u00ec\u00e7\u00e7i c\u00f3mme \"Informaci\u00f3n Geneal\u00f3gica y Her\u00e1ldica\", \"Informaci\u00f3n General\" e \"Documentaci\u00f3n Bibliotecaria\". Into 1995 o l'\u00e9 st\u00e6to inougur\u00f2u o Mus\u00eao do L\u00ecbbro, contino\u00e0ndo o prog\u00e8tto de outoma\u00e7i\u00f3n. Into 1996 a BNE a l'\u00e0 av\u00e8rto 'n pr\u00f2pio sc\u00eeto d'Intern\u00e9tte asc\u00ec.\nXXI s\u00e9colo.\nA-i 11 de nov\u00e9nbre do 2009 o l'\u00e9 intr\u00f2u in vig\u00f4 o n\u00eauvo stat\u00fbto da Bibliot\u00eaca Na\u00e7ion\u00e2le de Sp\u00e0gna, aprov\u00f2u co-o R\u00eagio Decr\u00e9tto 1638/2009, di 30 de \u00f2t\u00f4bre. Un di cangiam\u00e9nti ci\u00f9 inport\u00e0nti o l'\u00e9 st\u00e6to qu\u00e9llo do n\u00f3mme de l'\u00f2rganiza\u00e7i\u00f3n, divent\u00e2 ofi\u00e7ialm\u00e9nte Bibliot\u00eaca Na\u00e7ion\u00e2le de Sp\u00e0gna, pe 'na m\u00eagio identifica\u00e7i\u00f3n inti forum e \u00f2rganiza\u00e7io\u00een interna\u00e7ion\u00e2li.\nO n\u00eauvo stat\u00fbto o prev\u00e9dde che a Bibliot\u00eaca a garant\u00ecsce a raprezent\u00e0nsa de comunit\u00e6 out\u00f2nome e de universcit\u00e6 into pr\u00f2pio Cons\u00e9ggio. Pe 'sta rax\u00f3n chi, o seg\u00f3ndo v\u00eece-prescid\u00e9nte da Confer\u00e9nsa Setori\u00e2le da Colt\u00fba e o prescid\u00e9nte da Confer\u00e9nsa di Reto\u00ee de Universcit\u00e6 Spagn\u00f2lle ne fan p\u00e0rte c\u00f3mme m\u00e9nbri d'of\u00ec\u00e7io. A l'\u00e9 st\u00e6ta modific\u00e2 \u00e0nche a proced\u00fba pi-\u00e2 n\u00f2mina do diret\u00f4 gener\u00e2le, o qu\u00e6 o sai\u00e2 nomin\u00f2u con R\u00eagio Decr\u00e9tto, aprov\u00f2u da-o Cons\u00e9ggio di Min\u00ecstri in sci\u00e2 prop\u00f2sta do min\u00ecstro da Colt\u00fba, d\u00f2ppo 'na cons\u00f9lta co-o R\u00eagio Cons\u00e9ggio e \"seg\u00f3ndo i crit\u00eai de profescionalit\u00e6 e esperi\u00e9nsa (...) into c\u00e0npo de bibliot\u00eache e da gesti\u00f3n coltur\u00e2le.\nA-i 5 de m\u00e0zzo do 2010, o Cons\u00e9ggio di Min\u00ecstri da Sp\u00e0gna o l'\u00e0 dec\u00eezo che a c\u00e0rega ch'a dir\u00eczze a Bibliot\u00eaca Na\u00e7ion\u00e2le a p\u00e8rde a s\u00f2 condi\u00e7i\u00f3n de dire\u00e7i\u00f3n gener\u00e2le inta strut\u00fba ger\u00e0rchica aministrat\u00eeva do gov\u00e8rno spagn\u00f2llo, convert\u00ecndose inte 'na sotodire\u00e7i\u00f3n gener\u00e2le; d\u00f2ppo qu\u00e9sta decix\u00f3n o diret\u00f4, o Milagros del Corral, o l'\u00e0 d\u00e6to e s\u00f2 demiscio\u00een. O s\u00f2 suces\u00f4 o l'\u00e9 st\u00e6to o prescid\u00e9nte da \"Federaci\u00f3n Espa\u00f1ola de Sociedades de Archiv\u00edstica, Biblioteconom\u00eda, Documentaci\u00f3n y Muse\u00edstica\" (\u00f2 Fesabid), Gl\u00f2ria P\u00e9rez-Salmer\u00f3n.\nInte 'sto per\u00eeodo chi s\u00f3n st\u00e6ti \u00f2rganiz\u00e6 v\u00e0rri prog\u00e8tti da-a Bibliot\u00eaca Na\u00e7ion\u00e2le. Into 2007 o l'\u00e9 st\u00e6to inougur\u00f2u o n\u00eauvo Mus\u00eao da Bibliot\u00eaca Na\u00e7ion\u00e2le, o qu\u00e6 o l'\u00e0 sostito\u00eeo o v\u00eagio Mus\u00eao do L\u00ecbbro, anpli\u00e0ndo a s\u00f2 \u00f2f\u00e8rta coltur\u00e2le e did\u00e0tica. Into 2008 a l'\u00e9 st\u00e6ta prezent\u00e2 a Bibliot\u00eaca Digit\u00e2le Spagn\u00f2lla (\"Biblioteca Digital Hisp\u00e1nica\"), port\u00e2 da-o qu\u00e6 a l'\u00e9 posc\u00ecbile v\u00e9dde e viv\u00e0gne m\u00ecsse in sci\u00e2 R\u00e6 da-a BNE. A Bibliot\u00eaca a l'\u00e0 incomens\u00f2u a parte\u00e7ip\u00e2 inti \"social network\" asc\u00ec, co-a crea\u00e7i\u00f3n da s\u00f2 p\u00e0gina Facebook into 2008 e azonz\u00e9ndo p\u00f6i di prof\u00ee in \u00e2tre piataf\u00f3rme web 2.0 c\u00f3mme Twitter, YouTube, Slideshare, Flickr e Wordpress.\nInto 2009 a Bibliot\u00eaca Na\u00e7ion\u00e2le a l'\u00e0 avi\u00f2u 'n prog\u00e8tto in colabora\u00e7i\u00f3n con Internet Archive, con l'\u00f2biet\u00eevo \"d'arech\u00e9ugge, archivi\u00e2 e preserv\u00e2 o dom\u00ecnio .es\". Inte l'\u00f2t\u00f4bre do 2010, a BNE a l'\u00e0 inougur\u00f2u o \"Quijote Interactivo\", 'na versci\u00f3n digit\u00e2le e interat\u00eeva de l'\u00f2pera de Cervantes ch'a conpr\u00e9nde \u00e0nche di contegn\u00fbi che agi\u00f9tan a contestoaliz\u00e2 a let\u00fba, c\u00f3mme 'na m\u00e0ppa co-e avent\u00fbe do \"Quijote\" e aprofondim\u00e9nti in sci\u00e2 v\u00ectta into XVII s\u00e9colo.\nInte l'\u00e0nbito interna\u00e7ion\u00e2le, a Bibliot\u00eaca a col\u00e0bora co-a b\u00e0nca d\u00e6ti Dialnet, coleg\u00e0ndo i outo\u00ee che coinc\u00ecddan inte t\u00f9tte d\u00f4e e b\u00e0nche d\u00e6ti. A s\u00f2 parte\u00e7ipa\u00e7i\u00f3n a 'n prog\u00e8tto de ri\u00e7\u00e8rca co-o \"Grupo de Ingenier\u00eda Ontol\u00f3gica\" (\"Ontology Engineering Group\") de l'Universcit\u00e6 Polit\u00e9cnica de Madr\u00ecd a l'\u00e0 d\u00e6to c\u00f3mme fr\u00fbto a crea\u00e7i\u00f3n de 'n port\u00e2 co-ina p\u00e0rte inport\u00e0nte di reg\u00ecstri da BNE convert\u00eea into form\u00e2to RDF e liberam\u00e9nte dispon\u00ecbile.\nInte asocia\u00e7io\u00een profescion\u00e2li IFLA e OCLC, a BNE a l'\u00e9 prez\u00e9nte in di inport\u00e0nti gr\u00f9ppi de trav\u00e0ggio; a l'\u00e9 p\u00e0rte do Virtual International Authority File (VIAF) sc\u00ecnn-a da-a s\u00f2 crea\u00e7i\u00f3n e a l'\u00e9 inport\u00e0nte a s\u00f2 prez\u00e9nsa in di \u00e9nti de norma\u00e7i\u00f3n c\u00f3mme l'\u00d2rganiza\u00e7i\u00f3n Interna\u00e7ion\u00e2le pi-\u00e2 Norma\u00e7i\u00f3n (ISO) e a s\u00f2 \u00f2m\u00f2loga spagn\u00f2lla, l\"'Asociaci\u00f3n Espa\u00f1ola de Normalizaci\u00f3n y Certificaci\u00f3n\". Scimilm\u00e9nte, a Bibliot\u00eaca Na\u00e7ion\u00e2le de Sp\u00e0gna a l'\u00e9 prez\u00e9nte inte l'EURIG, 'n \u00f2rgan\u00ecsmo cre\u00f2u pe prom\u00eauve i inter\u00e8ssi profescion\u00e2li comu\u00een di ut\u00e9nti e di ut\u00e9nti poten\u00e7i\u00e2li de RDA (\"Resource Description and Access\") in Eor\u00f6pa. \nPe de ci\u00f9, a Bibliot\u00eaca a l'\u00e0 parte\u00e7ip\u00f2u a-o prog\u00e8tto IMPACT, o qu\u00e6 o fa de an\u00e0lixi pe-o riconoscim\u00e9nto di car\u00e0teri inti manoscr\u00eeti, e a-o Prog\u00e8tto ARROW asc\u00ec, o qu\u00e6 o l'\u00e0 l'\u00f2biet\u00eevo de cre\u00e2 'na b\u00e0nca d\u00e6ti eorop\u00eaa in sc\u00ea \u00f2pere cosc\u00ec d\u00eete \"\u00f2rfane\", s\u00e0iva a d\u00ee qu\u00e9lle \u00f2pere de qu\u00e6 o no l'\u00e9 conosci\u00fbo o titol\u00e2re di dir\u00ectti de propi\u00eat\u00e6 inteleto\u00e2le. Prog\u00e8tto ch'o l'\u00e9 apr\u00eauvo a-a cataloga\u00e7i\u00f3n di c\u00e0nti di s\u00e9coli XVI-XIX asc\u00ec, in colabora\u00e7i\u00f3n co-a Fonda\u00e7i\u00f3n Gener\u00e2le de l'Universcit\u00e6 de Alcal\u00e1. \nA-i 15 de nov\u00e9nbre do 2010, a Bibliot\u00eaca Na\u00e7ion\u00e2le de Sp\u00e0gna a l'\u00e0 prezent\u00f2u o s\u00f2 \"Cat\u00e1logo bibliogr\u00e1fico de la colecci\u00f3n de incunables\", 'n vol\u00f9mme d\u00f3ggio do qu\u00e6 l'out\u00f4 o l'\u00e9 Juli\u00e1n Mart\u00edn Abad, c\u00e0ppo do Serv\u00ec\u00e7io de Manoscr\u00eeti e Incon\u00e0boli da BNE, che n'arech\u00e9ugge 2297 edi\u00e7io\u00een e 3158 ezenpl\u00e2ri. \nA-i 13 de dex\u00e9nbre do 2011 o r\u00e8 de Sp\u00e0gna o l'\u00e0 inougur\u00f2u a m\u00f3stra \"Biblioteca Nacional de Espa\u00f1a: 300 a\u00f1os haciendo historia\", mom\u00e9nto co-o qu\u00e6 s\u00f3n in\u00ec\u00e7i\u00e6 i \u00e0tti comemorat\u00eevi da celebra\u00e7i\u00f3n di trex\u00e9nto \u00e0nni da-a fonda\u00e7i\u00f3n da Bibliot\u00eaca Na\u00e7ion\u00e2le. \n\u00d2rganiza\u00e7i\u00f3n.\nA Bibliot\u00eaca a dip\u00e9nde diretam\u00e9nte da-o Minist\u00earo da Colt\u00fba, \u00f2 'n s\u00f2 equival\u00e9nte, e da-o s\u00f2 diret\u00f4 gener\u00e2le, i qu\u00e6 trav\u00e0ggian co-in Cons\u00e9ggio R\u00eagio a-o qu\u00e6 a l\u00e9zze a l'atribo\u00ecsce di pot\u00eari de \u00f2rgano consult\u00eevo superi\u00f4re, o qu\u00e6 o l'\u00e0 'na strut\u00fba st\u00e0bile form\u00e2 da 'n cons\u00e9ggio de aministra\u00e7i\u00f3n, 'na dire\u00e7i\u00f3n t\u00e9cnica e 'na gesti\u00f3n.\nS\u00eade.\nSeg\u00f3ndo i s\u00f2 stat\u00fbti, f\u00e0n p\u00e0rte do patrim\u00f2nio de l'\u00f2rgan\u00ecsmo out\u00f2nomo da Bibliot\u00eaca Na\u00e7ion\u00e2le e s\u00eade do \"Paseo de Recoletos\" (Madr\u00ecd), de Alcal\u00e1 de Henares e de l'Emerot\u00eaca Na\u00e7ion\u00e2le. Da-o 2010 a l'\u00e9 st\u00e6ta az\u00f3nta a S\u00eade Eletr\u00f2nica da Bibliot\u00eaca Na\u00e7ion\u00e2le de Sp\u00e0gna.\nDep\u00f2xito leg\u00e2le.\nO dep\u00f2xito leg\u00e2le o p\u00eau \u00ease defin\u00eeo c\u00f3mme l'\u00f2bligo, inp\u00f2sto da-a l\u00e9zze, de depoxit\u00e2 da 'na \u00f2 ci\u00f9 agen\u00e7\u00eee spec\u00ecfiche, de c\u00f2pie de publica\u00e7io\u00een de \u00f2gni g\u00e9nere, reprod\u00fbte con qual\u00f3nque sup\u00f2rto, pi-\u00e2 distribo\u00e7i\u00f3n p\u00f9blica, o no\u00eazo \u00f2 a v\u00e9ndia. O l'\u00e0 c\u00f3mme \u00f2biet\u00eevo qu\u00e9llo de garant\u00ee a conserva\u00e7i\u00f3n e l'acescibilit\u00e6 do patrim\u00f2nio coltur\u00e2le de 'na Na\u00e7i\u00f3n a-i ri\u00e7ercato\u00ee d'ancheu e de dom\u00e0n.\nA-i 26 de l\u00f9ggio do 1716 o r\u00e8 F\u00e9ipo V o l'av\u00e9iva def\u00e6ti diciar\u00f2u che 'na c\u00f2pia de \"t\u00f9tte e n\u00eauve st\u00e0npe che se fai\u00e0n into m\u00e6 dom\u00ecnio\" a dov\u00e9sse \u00ease consegn\u00e2 a-a s\u00f2 Bibliot\u00eaca Re\u00e2 de Madr\u00ecd. Qu\u00e9sto privil\u00eagio, ch'o l'\u00e9 vegn\u00fbo pr\u00ecmma do mod\u00e8rno dep\u00f2xito leg\u00e2le, o l'\u00eaa detegn\u00fbo da-a Bibliot\u00eaca Re\u00e2 de S\u00e0n Lo\u00e9nso de El Escorial, pe Arag\u00f3nn-a e Cast\u00eclia, da-i 12 de zen\u00e2 do 1619.\nA desp\u00e6to di t\u00f9tti i tentat\u00eevi f\u00e6ti in v\u00e0rie \u00e9poche st\u00f2riche, o dep\u00f2xito leg\u00e2le o l'\u00e9 st\u00e6to scistematicam\u00e9nte viol\u00f2u sc\u00ecnn-a l'emana\u00e7i\u00f3n do R\u00eagio Decr\u00e9tto di 23 de dex\u00e9nbre do 1957. Qu\u00e9sto regolam\u00e9nto o stabil\u00eeva 'n scist\u00eama aministrat\u00eevo ch'o permett\u00e9iva d'ariv\u00e2 a 'sto \u00f2biet\u00eevo chi. D'\u00e2tra p\u00e0rte, o stabil\u00eeva \u00e0nche che i stanpo\u00e9i fo\u00eesan respons\u00e0bili do dep\u00f2xito leg\u00e2le. O t\u00eepo de materi\u00e2le \u00f2g\u00e8tto de dep\u00f2xito leg\u00e2le o l'\u00eaa t\u00e0nto gr\u00e0nde, da-i scr\u00eeti a-e registra\u00e7io\u00een son\u00f6re, a-e c\u00e0rte gi\u00f6gr\u00e0fiche, a-e pel\u00eccole e a-e cartol\u00ecnn-e.\nQu\u00e9sto Decr\u00e9tto, scib\u00e9n ch'o l'\u00e9 st\u00e6to p\u00f6i abrog\u00f2u inta p\u00e0rte relat\u00eeva a-e v\u00e0rie fon\u00e7io\u00een, o l'\u00e9 rest\u00f2u pi-\u00e2 ci\u00f9 p\u00e0rte int\u00e0tto into s\u00f2 contegn\u00fbo rizult\u00e0nte da l'Ordin\u00e0nsa di 30 de \u00f2t\u00f4bre do 1971 e da qu\u00e9lla di 20 de frev\u00e2 do 1973, co-a qu\u00e6 s\u00f3n st\u00e6ti mod\u00ecfic\u00e6 di art\u00eccoli do Regolam\u00e9nto de l\"'Instituto Bibliogr\u00e1fico Hisp\u00e1nico\".\nA configura\u00e7i\u00f3n da Sp\u00e0gna c\u00f3mme st\u00e2to region\u00e2le, co-o trasferim\u00e9nto da gesti\u00f3n di dep\u00f2xiti leg\u00e2li a-e comunit\u00e6 out\u00f2nome, e i cangiam\u00e9nti into m\u00f3ndo de l'editor\u00eea, ins\u00e9mme a-a conp\u00e0rsa de n\u00eauve tecnolog\u00eee, \u00e0n r\u00e9izo fondament\u00e2le l'emana\u00e7i\u00f3n de 'na n\u00eauva l\u00e9zze. A l\u00e9zze 23/2011, di 29 de l\u00f9ggio, in sci\u00f4 Dep\u00f2xito Leg\u00e2le a l'\u00e0 dec\u00eezo e mod\u00ecfiche chi de s\u00f3tta:\nN\u00f9mero de dep\u00f2xito leg\u00e2le.\nO n\u00f9mero de dep\u00f2xito leg\u00e2le o l'\u00e9 form\u00f2u da-a s\u00ecgla DL, da-o n\u00f9mero de costitu\u00e7i\u00f3n do dep\u00f2xito e da l'\u00e0nno de costitu\u00e7i\u00f3n espr\u00e8sso in qu\u00e0ttro c\u00eefre. T\u00f9tte e p\u00e0rte sai\u00e0n separ\u00e6 da-o r\u00e8sto da 'n sp\u00e0\u00e7io, a ece\u00e7i\u00f3n de l'\u00e0nno, ch'o sai\u00e2 preced\u00fbo da 'n trat\u00ecn. A-a f\u00ecn de \u00f2gni \u00e0nno a sai\u00e2 ser\u00e2 a numera\u00e7i\u00f3n, ch'a repigi\u00e2 a l'in\u00ecio de l'\u00e0nno. E \u00f9niche ece\u00e7io\u00een corisp\u00f3ndan a-i n\u00f9meri \u00f2tegn\u00fbi inte Asturias, d\u00f3nde o DL o p\u00eau \u00ease sostito\u00eeo con DLL (\"dep\u00f3situ llegal\"), e in Nav\u00e0rra, d\u00f3nde o p\u00eau \u00ease sostito\u00eeo con LG (\"Lege Gordailua\").\nLegisla\u00e7i\u00f3n out\u00f2noma.\nD\u00f2ppo l'intr\u00e2 in vig\u00f4 da l\u00e9zze 23/2011, s\u00f4lo \u00e9utto comunit\u00e6 out\u00f2nome \u00e0n adat\u00f2u i pr\u00f2ppi regolam\u00e9nti a qu\u00e9sta: Andal\u00f3zia, Arag\u00f3nn-a, Asturias, Cast\u00eclia-La Mancha, Ceuta, Catal\u00f2gna, Estremad\u00fba e Nav\u00e0rra.\nA \u00f2gni m\u00f2ddo, o contegn\u00fbo de t\u00f9tti 'sti regolam\u00e9nti chi o l'\u00e9 o m\u00e6ximo inte p\u00e0rte ci\u00f9 inport\u00e0nti, scib\u00e9n ch'a gh'\u00e9 de difer\u00e9nse inte se\u00e7io\u00een \u00ecndich\u00e6 chi de s\u00f3tta:\nI \u00f9nichi regolam\u00e9nti che fan espr\u00e8sso riferim\u00e9nto a-a questi\u00f3n s\u00f3n qu\u00e9lli de Andal\u00f3zia e Estremad\u00fba, inti qu\u00e6 o l'\u00e9 indic\u00f2u 'n t\u00e8rmine de d\u00eaxe gi\u00f3rni d'\u00eauv\u00e9i da-a prezenta\u00e7i\u00f3n da dom\u00e0nda, e Cast\u00eclia-La Mancha e Nav\u00e0rra, d\u00f3nde o t\u00e8rmine o l'\u00e9 pe c\u00f3ntra de ch\u00ecnze gi\u00f3rni.\n\u00d2bligat\u00f6io, pr\u00ecmma da distribo\u00e7i\u00f3n \u00f2 da v\u00e9ndia e, ad ece\u00e7i\u00f3n de l'Arag\u00f3nn-a, in do\u00ee m\u00e9ixi da-o rel\u00e0scio do n\u00f9mero de dep\u00f2xito.\nIn rela\u00e7i\u00f3n a l\u00ecbbri, libr\u00e9tti e viv\u00e0gne multimedi\u00e2li inte qu\u00e6 un di sup\u00f2rti o l'\u00e9 de c\u00e0rta, publica\u00e7io\u00een in s\u00e9rie, arecug\u00e9ite de fasc\u00eccoli, spart\u00eei, m\u00e0ppe, ci\u00e0nte, atl\u00e0nti \u00f2 sc\u00ecmili, o n\u00f9mero de c\u00f2pie da depoxit\u00e2 o sai\u00e2 de qu\u00e0ttro, d\u00f4e pi-\u00e2 comunit\u00e6 e d\u00f4e pi-\u00e2 BNE.\nPe t\u00f9tti i \u00e2tri pap\u00ea, c\u00f3mme indic\u00f2u inta tab\u00e9lla chi de s\u00f3tta:\nDep\u00f2xito leg\u00e2le de publica\u00e7io\u00een in sci\u00e2 R\u00e6.\nO l'\u00e9 regol\u00f2u da-o R.D. 635/2015, di 10 de l\u00f9ggio, e o l'\u00e9 int\u00e9izo pe qu\u00e9lle publica\u00e7io\u00een s\u00e9nsa 'n sup\u00f2rto f\u00ecxico materi\u00e2le.\nQu\u00e9sto t\u00eepo de dep\u00f2xito leg\u00e2le o l'\u00e9 p\u00eau aplic\u00f2u a-i sc\u00eeti d'Intern\u00e9tte e a-e s\u00f2 publica\u00e7io\u00een, b\u00e0sta che cont\u00eagnan 'n patrim\u00f2nio bibliogr\u00e0fico, vix\u00eevo, son\u00f6ro, \u00f2udiovix\u00eevo \u00f2 digit\u00e2le de colt\u00fbe da Sp\u00e0gna.\nE prin\u00e7ip\u00e6 difer\u00e9nse risp\u00e8tto a-a discipl\u00ecnn-a do dep\u00f2xito leg\u00e2le de publica\u00e7io\u00een materi\u00e2li s\u00f3n:\nS\u00e2le e s\u00f2 f\u00f3ndi.\nF\u00f3ndi e cole\u00e7io\u00een.\nA cole\u00e7i\u00f3n da Bibliot\u00eaca Na\u00e7ion\u00e2le de Sp\u00e0gna a l'\u00e9 o sp\u00eagio da socj\u00eat\u00e6 spagn\u00f2lla inti \u00f9rtimi tr\u00e9i s\u00e9coli da s\u00f2 st\u00f6ia, mostr\u00e0ndo i g\u00f9sti e a colt\u00fba do P\u00e0ize. A s\u00f2 antighit\u00e6, ins\u00e9mme a-a raprez\u00e9ntativit\u00e6 di v\u00e0rri avegnim\u00e9nti st\u00f2richi, ne fan unn-a de ci\u00f9 inport\u00e0nti a-o m\u00f3ndo, es\u00e9ndo form\u00e2 da vi\u00e2xi tez\u00f6i, s\u00e9gge pe-e s\u00f2 carater\u00ecstiche leter\u00e2ie e art\u00ecstiche che pi-\u00e2 s\u00f2 inport\u00e0nsa st\u00f2rica e bibliogr\u00e0fica. Qu\u00e9sto patrim\u00f2nio o l'\u00e9 ariv\u00f2u sc\u00ecnn-a ni\u00e2tri gr\u00e0\u00e7ie a l'entux\u00e0smo e a-o trav\u00e0ggio de 'n gr\u00e0nde n\u00f9mero de pers\u00f3nn-e da-e condi\u00e7io\u00een as\u00e6 desp\u00e6gie, da-i bibliof\u00ecli a-i bibliotec\u00e2i e i \u00e7itad\u00ecn comu\u00een, che co-o s\u00f2 contrib\u00fbto person\u00e2 e e s\u00f2 conosc\u00e9nse \u00e0n contribo\u00eeo a-o svil\u00f9ppo da mod\u00e8rna bibliot\u00eaca.\nE cole\u00e7io\u00een st\u00f2riche.\nA-a cole\u00e7i\u00f3n ini\u00e7i\u00e2le se s\u00f3n az\u00f3nte co-o t\u00e9npo \u00e2tre \u00f2pere atrav\u00e8rso v\u00e0rie modalit\u00e6 de acquixi\u00e7i\u00f3n. \u00d3ltre che i s\u00f3rva minson\u00e6 sequ\u00e8stri a-i n\u00f2bili che sostegn\u00eevan a p\u00e0rte oustr\u00ecaca inta Go\u00e6ra de Sucesci\u00f3n, c\u00f3mme qu\u00e9lli a d\u00e0nno do d\u00f9cca de Uceda, do march\u00e9ize de Mond\u00e9jar, etc., gh'\u00e9 st\u00e6ti di sc\u00e0ngi de f\u00f3ndi co-i conv\u00e9nti de S\u00e0n Tom\u00e2xo de \u00c1vila e de S\u00e0n Vin\u00e7\u00e9nso de Plasencia, cosc\u00ec c\u00f3mme de dona\u00e7io\u00een pe testam\u00e9nto \u00f2 f\u00e6te da-i m\u00e9nbri de institu\u00e7io\u00een eclesi\u00e0stiche e da nobilt\u00e6, sp\u00e9sse v\u00f2tte d\u00eauvi\u00e6 c\u00f3mme m\u00e9zzo pe \u00f2tegn\u00ee i favo\u00ee di r\u00e8.\nO l'\u00e9 st\u00e6to per\u00f2 inti s\u00e9coli XVIII e XIX, \u00f6 s\u00e6 qu\u00e0nde a Bibliot\u00eaca Na\u00e7ion\u00e2le de Sp\u00e0gna a s'\u00e9 aferm\u00e2 in m\u00f2ddo st\u00e0bile c\u00f3mme l'institu\u00e7i\u00f3n bibliotec\u00e2ia centr\u00e2le do P\u00e0ize, ch'o l'\u00e9 ini\u00e7i\u00f2u 'n f\u00f2rte aom\u00e9nto de s\u00f2 cole\u00e7io\u00een, s\u00e9gge con l'incorpora\u00e7i\u00f3n de bibliot\u00eache di gr\u00e9ndi studi\u00f4zi, scrito\u00ee, bibliof\u00ecli e pol\u00ectichi de l'\u00e9poca, gr\u00e0\u00e7ie a ac\u00e0tti e dona\u00e7io\u00een, che pe-i v\u00e0rri sequ\u00e8stri di f\u00f3ndi eclesi\u00e0stichi f\u00e6ti inte l'Euto\u00e7\u00e9nto. Qu\u00e9ste s\u00f3n st\u00e6te de f\u00f3nte inport\u00e0nti pe l'acquixi\u00e7i\u00f3n di f\u00f3ndi da p\u00e0rte da Bibliot\u00eaca Na\u00e7ion\u00e2le de Sp\u00e0gna, con inport\u00e0nti cole\u00e7io\u00een che vegn\u00eevan da conv\u00e9nti, monest\u00ea e \u00f3rdini milit\u00e2ri, institu\u00e7io\u00een che pe t\u00e0nti \u00e0nni s\u00f3n st\u00e6te produtr\u00eexi e curatr\u00eexi de 'n gr\u00e0nde patrim\u00f2nio coltur\u00e2le. Inta conf\u00ecsca do 1869, d\u00eeta a \"Conf\u00ecsca Coltur\u00e2le\", promulg\u00e2 da-o Manuel Ruiz Zorrilla, a BNE a l'\u00e0 \u00f2tegn\u00fbo v\u00e0rie \u00f2pere da-e catedr\u00e2li de Toledo e de \u00c1vila asc\u00ec.\nInta tab\u00e9lla chi de s\u00f3tta s\u00f3n rip\u00f2rt\u00e6 e ci\u00f9 inport\u00e0nti cole\u00e7io\u00een pe n\u00f9mero de \u00f2pere \u00f2tegn\u00fbe, pe m\u00e9zzo de ac\u00e0tti, dona\u00e7io\u00een e testam\u00e9nti, da-a BNE inti s\u00f2 tr\u00e9i s\u00e9coli de st\u00f6ia:\nA-a f\u00ecn, a l'\u00e9 da sotolini\u00e2 l'inport\u00e0nsa ch'a l'\u00e0 \u00f2tegn\u00fbo, a part\u00ee da-o 1716, a legisla\u00e7i\u00f3n ch'a l'\u00e9 st\u00e6ta promulg\u00e2 into c\u00f3rso da s\u00f2 st\u00f6ia, c\u00f3mme e l\u00e9zze in sci\u00e2 st\u00e0npa e in sci\u00e2 propi\u00eat\u00e6 inteleto\u00e2le, rispetivam\u00e9nte do 1847 e do 1875, o decr\u00e9tto do 1938, ch'o prev\u00e9dde a tut\u00eala de mod\u00e8rne inven\u00e7io\u00een de \u00e0rte gr\u00e0fiche e i proc\u00e8sci de riprodu\u00e7i\u00f3n, a l\u00e9zze do 1939 de rec\u00f9pero e restitu\u00e7i\u00f3n, promulg\u00e2 d\u00f2ppo a Go\u00e6ra Civ\u00eele, co-a qu\u00e6 i l\u00ecbbri che no vegn\u00eevan rivendic\u00e6 da-i s\u00f2 propi\u00eat\u00e2i intr\u00e2van inta Bibliot\u00eaca Na\u00e7ion\u00e2le de Sp\u00e0gna. Tra e ci\u00f9 inport\u00e0nti decixo\u00een legislat\u00eeve se p\u00eau aregord\u00e2 o decr\u00e9tto do 1957 in sci\u00f4 Dep\u00f2xito leg\u00e2le, o qu\u00e6 o l'\u00e9 ari\u00easc\u00eeo a r\u00e9nde realm\u00e9nte efic\u00e9nte l'adenpim\u00e9nto do Dep\u00f2xito, aoment\u00e0ndo in m\u00f2ddo conscider\u00e9vole o fl\u00f9sso in intr\u00e2 de t\u00f9tti i t\u00eepi de materi\u00e2li.\nT\u00f9tte 'ste dispoxi\u00e7io\u00een chi \u00e0n cre\u00f2u l'ato\u00e2le fl\u00f9sso in intr\u00e2 di f\u00f3ndi a-a Bibliot\u00eaca Na\u00e7ion\u00e2le de Sp\u00e0gna, o qu\u00e6 o p\u00eau suc\u00eade inte tr\u00e9i m\u00f2ddi prin\u00e7ip\u00e6, \u00f6 s\u00e6 co-o Dep\u00f2xito Leg\u00e2le, l'ac\u00e0tto e o sc\u00e0ngio \u00f2 a dona\u00e7i\u00f3n.\nF\u00f3ndi ato\u00e2li.\nA-a giorn\u00e2 d'ancheu, a Bibliot\u00eaca Na\u00e7ion\u00e2le de Sp\u00e0gna a l'\u00e0 de cole\u00e7io\u00een che no s\u00f3n valut\u00e6 in m\u00f2ddo conpl\u00eato, ma che a \u00f2gni m\u00f2ddo arivan sc\u00ecnn-a-i 28 milio\u00een de c\u00f2pie. Tra de qu\u00e9ste a res\u00e2ta l'arecug\u00e9ita de manoscr\u00eeti, ch'a conpr\u00e9nde \u00f2pere sc\u00ecn da-o IX s\u00e9colo, pe 'n tot\u00e2le de 23.000 vol\u00f9mmi, e qu\u00e9lla di incon\u00e0boli, con 2.298 edi\u00e7io\u00een de incon\u00e0boli raprezent\u00e6 da 3.159 c\u00f2pie, incl\u00fbzi do\u00ee l\u00ecbbri de csilograf\u00eee.\nO l'\u00e9 particolarm\u00e9nte dif\u00ec\u00e7ile ari\u00easc\u00ee a numer\u00e2 e st\u00e0npe ci\u00f9 ant\u00eeghe; def\u00e6ti into cat\u00e0logo outomatiz\u00f2u d'ancheu gh'\u00e9 145 - 150 t\u00ectoli, ma se st\u00ecmma che de qu\u00e9sti a gh'\u00e9 'na per\u00e7ento\u00e2le as\u00e6 inport\u00e0nte ch'a l'\u00e9 descr\u00eeta s\u00f4lo inti cat\u00e0loghi mano\u00e2li. Tra e cole\u00e7io\u00een che se p\u00eauan aregord\u00e2, gh'\u00e9 qu\u00e9lle de Barbieri, Gayangos, G\u00f3mez Imaz, Grai\u00f1o, Usoz e Rico e Sinobas. Cole\u00e7io\u00een de gr\u00e0nde inport\u00e0nsa s\u00f3n qu\u00e9lle Cervantes e Cervantes-Sed\u00f3 asc\u00ec.\n\u00c2tro gr\u00e0nde ins\u00e9mme de materi\u00e2li o l'\u00e9 qu\u00e9llo ch'o l'apart\u00eagne a-o Dipartim\u00e9nto de B\u00e8lle \u00c0rte e Cartograf\u00eea, costito\u00eeo da incixo\u00een (ci\u00f9 de 100.000 st\u00e0npe s\u00e9ncie e \u00e2tre 600.000 incl\u00fbze in di l\u00ecbbri), dis\u00e9gni, fotograf\u00eee e m\u00e0ppe (da eviden\u00e7i\u00e2 a l'\u00e9 a cole\u00e7i\u00f3n Mendoza e qu\u00e9lla de Tom\u00e1s L\u00f3pez e f\u00ecggi) \u00f2 e arecug\u00e9ite de ephemera \u00f2 ex libris.\nE \u00f2pere conserv\u00e6 into Dipartim\u00e9nto de M\u00fbxica e \u00d2udiovix\u00eevi conpr\u00e9ndan partit\u00fbe a st\u00e0npa e manoscr\u00eeti (pe 'n tot\u00e2le de 179.228 p\u00e9ssi), registra\u00e7io\u00een son\u00f6re inte t\u00f9tti i form\u00e2ti (d\u00ecschi in gommal\u00e0cca, cil\u00ecndri fonogr\u00e0fichi, vin\u00eeli e casc\u00e9tte, pe 'n tot\u00e2le de 323.699 into cat\u00e0logo outomatiz\u00f2u) e v\u00ecdeo (2000, Beta, VHS, DVD e Blu-ray, atoalm\u00e9nte 98.487 p\u00e9ssi into cat\u00e0logo).\nA cole\u00e7i\u00f3n de giorn\u00e2li e rev\u00ecste da Bibliot\u00eaca Na\u00e7ion\u00e2le a l'\u00e9 de gr\u00e0nde inport\u00e0nsa pi-\u00e2 ri\u00e7\u00e8rca sociol\u00f2gica e st\u00f2rica, e a conpr\u00e9nde d'ancheu 157.682 p\u00e9ssi; a ci\u00f9 p\u00e0rte da st\u00e0npa e de rev\u00ecste st\u00f2riche a l'\u00e9 dispon\u00ecbile inte l'Emerot\u00eaca Digit\u00e2le asc\u00ec. Qu\u00e9sta cole\u00e7i\u00f3n e o s\u00f2 aom\u00e9nto ano\u00e2le \u00e0n per\u00f2 cre\u00f2u 'n s\u00e9rio probl\u00eama de sp\u00e0\u00e7io, ins\u00e9mme a l'arecug\u00e9ita de l\u00ecbbri mod\u00e8rni, che a-a giorn\u00e2 d'ancheu a l'\u00e9 form\u00e2 da 2.713.606 vol\u00f9mmi e a cr\u00e9sce de 100.000 a l'\u00e0nno.\nInto 2020, 'n ac\u00f2rdo tra Minist\u00earo da Colt\u00fba (ch'o l'\u00e0 cangi\u00f2u a legisla\u00e7i\u00f3n pe l'\u00f2cax\u00f3n), l'Asocia\u00e7i\u00f3n Spagn\u00f2lla de Videoz\u00eaughi (AEVI), l'Asocia\u00e7i\u00f3n di Ut\u00e9nti de Inform\u00e0tica Cl\u00e0scica (AUIC) e l'Asocia\u00e7i\u00f3n Spagn\u00f2lla de Inpr\u00e9ize Produtr\u00eexi e Svilupatr\u00eexi de Videoz\u00eaughi e Software pe Demo\u00e2se (DEV) o l'\u00e0 perm\u00ecsso a l'institu\u00e7i\u00f3n de depoxit\u00e2 t\u00f9tti i videoz\u00eaughi svil\u00f9p\u00e6 in Sp\u00e0gna asc\u00ec.\nCat\u00e0loghi.\nCat\u00e0logo gener\u00e2le.\nI pr\u00ecmmi cat\u00e0loghi da Bibliot\u00eaca Re\u00e2 P\u00f9blica s\u00f3n di cat\u00e0loghi scr\u00eeti a m\u00e0n e rilegh\u00e6, c\u00f3mme e s\u00f3rva minson\u00e6 \u00f2pere de Juan de Iriarte. A quantit\u00e6 stramezu\u00e2 de cat\u00e0loghi a st\u00e0npa a l'\u00e9 st\u00e6ta inser\u00eea inta Go\u00ecdda a-i cat\u00e0loghi de c\u00e0rte da Bibliot\u00eaca Na\u00e7ion\u00e2le che, inta s\u00f2 t\u00e8rsa edi\u00e7i\u00f3n do 2006, a cont\u00e2va de 514 cat\u00e0loghi a st\u00e0npa in monograf\u00eea \u00f2 in publica\u00e7io\u00een in s\u00e9rie; 'sti cat\u00e0loghi chi arech\u00e9uggian t\u00f9tti i t\u00eepi de cole\u00e7io\u00een, da-e st\u00e0npe a manoscr\u00eeti, m\u00e0ppe, etc.\nDe gr\u00e0nde inport\u00e0nsa s\u00f3n e tradi\u00e7ion\u00e2li sch\u00eade pe aot\u00f4, t\u00ectolo, argom\u00e9nto \u00f2 CDU, mantegn\u00fbe in m\u00f2ddo scropol\u00f4zo e agiorn\u00e6 co-i s\u00e9coli da 'n cat\u00e0logo int\u00e8rno \"mo\u00e6\", o cosc\u00ec d\u00eeto \u00ccndice Gener\u00e2le. Into 1956 a l'\u00e0 incomens\u00e2 a stez\u00fba do cosc\u00ec d\u00eeto cat\u00e0logo do di\u00e7ion\u00e2io, o qu\u00e6 o mescci\u00e2va ins\u00e9mme inte 'na s\u00f4la sequ\u00e9nsa i v\u00e0rri crit\u00eai de \u00f2rdinam\u00e9nto, aoto\u00ee, t\u00ectoli e argom\u00e9nti. A-o m\u00e6ximo m\u00f2ddo, e v\u00e0rie s\u00e2le cont\u00ecnoan a tegn\u00ee di cat\u00e0loghi specializ\u00e6 de div\u00e8rse cole\u00e7io\u00een, i qu\u00e6 de sp\u00e9sso s\u00f3n 'na viv\u00e0gna \u00f9nica.\nA part\u00ee da-o 1994, a Bibliot\u00eaca Na\u00e7ion\u00e2le a disp\u00f3nn-e de 'n OPAC (\"Online Public Access Catalog\"), \u00f6 s\u00e6 'n cat\u00e0logo in sci\u00e2 R\u00e6 baz\u00f2u in sci\u00f4 scist\u00eama Sirtex, o qu\u00e6 o l'\u00e0 gest\u00eeo a b\u00e0nca d\u00e6ti Ariadna. Into 1996, Ariadna a l'\u00e9 intr\u00e2 inte l'Intern\u00e9tte, c\u00f3mme a ci\u00f9 p\u00e0rte di gr\u00e9ndi cat\u00e0loghi, e p\u00f6co d\u00f2ppo a l'\u00e9 divent\u00e2 acesc\u00ecbile \u00e0nche o cat\u00e0logo de outorit\u00e6. A-a giorn\u00e2 d'ancheu, o cat\u00e0logo outomatiz\u00f2u da Bibliot\u00eaca Na\u00e7ion\u00e2le o c\u00f3nta de ci\u00f9 \u00f2 m\u00eano qu\u00e0ttro milio\u00een de \u00f2pere de \u00f2gni t\u00eepo, 8 milio\u00een de vol\u00f9mmi e ci\u00f9 \u00f2 m\u00eano 500.000 sch\u00eade de aoto\u00ee.\nInvent\u00e2io Gener\u00e2le di Manoscr\u00eeti.\nInto 1953, o l'\u00e9 st\u00e6to pi-\u00e2 pr\u00ecmma v\u00f2tta public\u00f2u l'Invent\u00e2io Gener\u00e2le di Manoscr\u00eeti da Bibliot\u00eaca Na\u00e7ion\u00e2le, o qu\u00e6 o l'arech\u00e9ugge i c\u00f2dichi da Se\u00e7i\u00f3n di Manoscr\u00eeti da bibliot\u00eaca. Qu\u00e9sto invent\u00e2io o c\u00f3nta d'ancheu de ch\u00ecnze vol\u00f9mmi e o l'arech\u00e9ugge 11.000 t\u00ectoli di ci\u00f9 de 23.000 che s\u00f3n conserv\u00e6 inta bibliot\u00eaca. O l'\u00e9 posc\u00ecbile ac\u00eade a-a ci\u00f9 p\u00e0rte di manoscr\u00eeti da-o cat\u00e0logo outomatiz\u00f2u.\nCat\u00e0logo Gener\u00e2le de Publica\u00e7io\u00een Peri\u00f2diche.\nPe de ci\u00f9, a Bibliot\u00eaca Na\u00e7ion\u00e2le a gest\u00ecsce \u00e0nche o Cat\u00e0logo Gener\u00e2le de Publica\u00e7io\u00een Peri\u00f2diche, \u00f2 CCPP (\"Cat\u00e1logo Colectivo de Publicaciones Peri\u00f3dicas\"), o qu\u00e6 o da de informa\u00e7io\u00een in sc\u00ea cole\u00e7io\u00een de st\u00e0npe e de rev\u00ecste conserv\u00e6 da-e ci\u00f9 inport\u00e0nti bibliot\u00eache spagn\u00f2lle. O cont\u00eagne de informa\u00e7io\u00een in sce ci\u00f9 \u00f2 m\u00eano 88.000 t\u00ectoli de s\u00e9rie \u00f2 de s\u00f2 c\u00f2pie, pe 369.000 ezenpl\u00e2ri distribo\u00eei da ci\u00f9 \u00f2 m\u00eano 1.100 bibliot\u00eache spagn\u00f2lle. O Direto\u00eeo de Bibliot\u00eache e de Emerot\u00eache Spagn\u00f2lle, \u00f2 DIBI, o l'arech\u00e9ugge d\u00e6ti in sce ci\u00f9 de 10.400 bibliot\u00eache e o l'agi\u00f9tta a localiza\u00e7i\u00f3n di ezenpl\u00e2ri into CCPP.\nBibliot\u00eaca Digit\u00e2le Spagn\u00f2lla.\nA Bibliot\u00eaca Digit\u00e2le Spagn\u00f2lla (BDH, \"Biblioteca Digital Hisp\u00e1nica\") a l'\u00e9 o port\u00e2 da BNE pe m\u00e9zzo do qu\u00e6 se p\u00eau consult\u00e2 in m\u00f2ddo l\u00ecbero e de b\u00e0dda e \u00f2pere digitaliz\u00e6 da-a Bibliot\u00eaca. I materi\u00e2li dispon\u00ecbili incl\u00f9ddan l\u00ecbbri st\u00e0np\u00e6 tra o XV e o XIX s\u00e9colo, manoscr\u00eeti, dis\u00e9gni, incixo\u00een, libr\u00e9tti, manif\u00e8sti, fotograf\u00eee, m\u00e0ppe, atl\u00e0nti e registra\u00e7io\u00een son\u00f6re. Pe de ci\u00f9, co-a colabora\u00e7i\u00f3n do Dipartim\u00e9nto de M\u00fbxica e \u00d2udiovix\u00eevi, a l'\u00e9 st\u00e6ta efeto\u00e2 'na digitaliza\u00e7i\u00f3n in m\u00e0ssa de partit\u00fbe.\nAtrav\u00e8rso a BDH e gr\u00e0\u00e7ie a-o protoc\u00f2llo OAI-PMH, a Bibliot\u00eaca Na\u00e7ion\u00e2le de Sp\u00e0gna a fa p\u00e0rte de Europeana, o prog\u00e8tto da Comisci\u00f3n Eorop\u00eaa pe cre\u00e2 'na Bibliot\u00eaca Digit\u00e2le Eorop\u00eaa, co-o Minist\u00earo de Educa\u00e7i\u00f3n, Colt\u00fba e Sp\u00f2rt che o l'\u00e9 o respons\u00e0bile pi-\u00e2 Sp\u00e0gna de l'arecug\u00e9ita de viv\u00e0gne digit\u00e2li.\nPe de ci\u00f9, 'na s\u00e9rie de \u00f2pere sele\u00e7ion\u00e6 a l'\u00e9 st\u00e6ta incorpor\u00e2 inta Bibliot\u00eaca Digit\u00e2le Mondi\u00e2le (\"World Digital Library\") de l'UNESCO.\nPe m\u00e9zzo da BDH o l'\u00e9 posc\u00ecbile ac\u00eade \u00e0nche a l'aplica\u00e7i\u00f3n de l'Emerot\u00eaca Digit\u00e2le, a qu\u00e6 a perm\u00e9tte de consult\u00e2 ci\u00f9 \u00f2 m\u00eano 900 tra giorn\u00e2li e rev\u00ecste. L'Emerot\u00eaca, cre\u00e2 into m\u00e0rso do 2007, a da a poscibilit\u00e6 de vixit\u00e2 a cole\u00e7i\u00f3n digit\u00e2le de st\u00e0npe st\u00f2riche \u00f2spit\u00e2 da-a bibliot\u00eaca, L'\u00f2biet\u00eevo o l'\u00e9 qu\u00e9llo de \u00f2fr\u00ee a-o p\u00f9blico i ci\u00f9 inport\u00e0nti giorn\u00e2li de l'\u00e9poca pe fa\u00e7ilit\u00e2 o s\u00f2 st\u00f9dio e a ri\u00e7\u00e8rca. Inte l'Emerot\u00eaca (cosc\u00ec c\u00f3mme inte t\u00f9tta a BDH) o l'\u00e9 posc\u00ecbile efeto\u00e2 de ri\u00e7\u00e8rche into t\u00e8sto integr\u00e2le di pap\u00ea gr\u00e0\u00e7ie a-o scist\u00eama de Riconoscim\u00e9nto \u00d2tico di Car\u00e0teri (O\"ptical Character Recognition\", OCR).\nComunit\u00e6 BNE.\nA l'\u00e9 'na piataf\u00f3rma digit\u00e2le ch'a s'atr\u00eauva into sc\u00eeto da Bibliot\u00eaca Na\u00e7ion\u00e2le de Sp\u00e0gna. Con qu\u00e9sta se p\u00eau travagi\u00e2 ins\u00e9mme, cre\u00e0ndo cosc\u00ec 'na comunit\u00e6 tra i s\u00f2 m\u00e9nbri atrav\u00e8rso di prog\u00e8tti.\nA consc\u00ecste in v\u00e0rri prog\u00e8tti av\u00e8rti inti qu\u00e6 t\u00f9tti p\u00eauan parte\u00e7ip\u00e2 con di trav\u00e0ggi che prom\u00eauvan l'inrich\u00eese da Bibliot\u00eaca Na\u00e7ion\u00e2le.\nO s\u00f2 m\u00f2tto o l'\u00e9:\nCr\u00ectiche.\nInto XIX s\u00e9colo o romanz\u00ea Armando Palacio Vald\u00e9s o l'\u00e0 critic\u00f2u fortem\u00e9nte o ter\u00ecbile serv\u00ec\u00e7io \u00f2f\u00e8rto da-a Bibliot\u00eaca Na\u00e7ion\u00e2le into s\u00f2 art\u00eccolo \"La Biblioteca Nacional\", incorpor\u00f2u into s\u00f2 l\u00ecbbro \"Aguas fuertes. Novelas y cuadros\" (Madrid: Establecimiento tipogr\u00e1fico de Ricardo Fe, 1884) asc\u00ec. D'\u00e2tra p\u00e0rte o no vegn\u00eeva efeto\u00f2u 'n rigor\u00f4zo contr\u00f2llo in sci\u00e2 proveni\u00e9nsa de v\u00e0rie dona\u00e7io\u00een e di f\u00f3ndi, f\u00e6to ch'o consent\u00eeva di gr\u00e9ivi ladron\u00ecssi da p\u00e0rte no s\u00f4lo do p\u00f9blico, ma di bibliotec\u00e2i asc\u00ec, i qu\u00e6 de sp\u00e9sso ri\u00e7ev\u00e9ivan de ganasc\u00e9uie da-i colezion\u00ecsti.\nInto N\u00eauve\u00e7\u00e9nto, a desp\u00e6to da l\u00e9zze in sci\u00f4 dep\u00f2xito leg\u00e2le, a Bibliot\u00eaca Na\u00e7ion\u00e2le a l'\u00eaa divent\u00e2, inte par\u00f2lle do special\u00ecsta Jes\u00fas Cuadrado, \"a ci\u00f9 gr\u00e0nde chint\u00e0nn-a pi-\u00e2 sconp\u00e0rsa di prod\u00fbti da colt\u00fba popol\u00e2re\", da-i fum\u00e9tti a-o cr\u00f2mmo, a-i fotorom\u00e0nsi, a-i rom\u00e0nsi de g\u00e9nere, a-i adex\u00eevi, a-e decalcoman\u00eee, a-e pop\u00f3nn-e de c\u00e0rta, a-i dior\u00e0mmi e a-i manif\u00e8sti, i qu\u00e6 vegn\u00eevan sotr\u00e6ti da-i ad\u00e9tti a-o net\u00eexe e da-i archiv\u00ecsti. Pe de ci\u00f9, tra i \u00e2tri manoscr\u00eeti, l\u00ecbbri e m\u00e0ppe pre\u00e7i\u00f4ze, o l'\u00e9 st\u00e6to xat\u00f2u 'n c\u00f2dice Lion\u00e0rdo da Vinci \u00e0sci.\nCon l'ar\u00eevo da democra\u00e7\u00eea a scitoa\u00e7i\u00f3n a no l'\u00e9 pe n\u00ecnte megio\u00e2, zach\u00e9 o no l'\u00e9 conscider\u00f2u 'na priorit\u00e6 conserv\u00e2, mantegn\u00ee, sostito\u00ee \u00f2 catalog\u00e2 a cosc\u00ec d\u00eeta colt\u00fba popol\u00e2re. Inte 'sto m\u00f2ddo chi \"ci\u00f9 da meit\u00e6 da meit\u00e6 da meit\u00e6 de t\u00f9tti i fum\u00e9tti (s\u00e9gge \u00f2riz\u00f3ntali che vertic\u00e2li) s\u00f3n sconpar\u00eei; a gh'\u00e9 s\u00f4lo i chip, e m\u00e0nco t\u00f9tti\". O m\u00e6ximo se p\u00eau d\u00ee di adex\u00eevi e di fotorom\u00e0nsi sopravisci\u00fbi, i qu\u00e6 s\u00f3n st\u00e6ti alugh\u00e6 abr\u00e9tio inti dep\u00f2xiti. Apr\u00eauvo a qu\u00e9sta scitoa\u00e7i\u00f3n, v\u00e0rri studi\u00f4zi de 'sti seto\u00ee chi vori\u00e9ivan a crea\u00e7i\u00f3n de 'n C\u00e9ntro de Docomenta\u00e7i\u00f3n da St\u00f6ia da Colt\u00fba Popol\u00e2re pe evit\u00e2 a \"p\u00e8rdia irepar\u00e0bile da n\u00f2stra mem\u00f6ia gr\u00e0fica\". Def\u00e6ti, anc\u00f3n a-a giorn\u00e2 d'ancheu, a Bibliot\u00eaca Na\u00e7ion\u00e2le a pat\u00ecsce l'as\u00e9nsa de intr\u00eaghe arecug\u00e9ite de fum\u00e9tti.\ninte l'ag\u00f3sto do 2012, a \u00f2gni m\u00f2ddo, a l'\u00e9 st\u00e6ta \u00f2rganiz\u00e2 l'espoxi\u00e7i\u00f3n \"El rastro del c\u00f3mic\" (o sent\u00ea di fum\u00e9tti), inta qu\u00e6 se s\u00f3n m\u00f3str\u00e6 155 \u00e0nni de cole\u00e7i\u00f3n de fum\u00e9tti, di qu\u00e6 l'institu\u00e7i\u00f3n ne cons\u00e8rva a-a giorn\u00e2 d'ancheu 9.600 ezenpl\u00e2ri."}
{"id": "29332", "revid": "12052", "url": "https://lij.wikipedia.org/wiki?curid=29332", "title": "Ramallah", "text": "Ramallah (in ar\u00e0bo \u0631\u0627\u0645 \u0627\u0644\u0644\u0647, \"R\u0101m All\u0101h\", ch'o scignifica \"Monte do Segn\u00f4\" \u00f2 \"C\u00e2za do Segn\u00f4\", in ebraico \u05e8\u05de\u05d0\u05dc\u05dc\u05d4) a l'\u00e9 'na \u00e7it\u00e6 da Palestinn-a con ci\u00f9 \u00f2 m\u00eano 27.000 abitanti, scito\u00e2 into c\u00e9ntro da Cisgiordannia inti monti da Giud\u00eaa a 18\u00a0km a n\u00f2rd de Gerusalemme.\nA l'\u00e9 \"de facto\" a capit\u00e2le do Stato da Palestinn-a."}
{"id": "29333", "revid": "12052", "url": "https://lij.wikipedia.org/wiki?curid=29333", "title": "Palestinn-a - Autorit\u00e6 Palestineize", "text": ""}
{"id": "29334", "revid": "12052", "url": "https://lij.wikipedia.org/wiki?curid=29334", "title": "Sri Jayawardenepura", "text": "Sri Jayawardenepura Kotte, conosci\u00fba semplicemente comme Kotte (IPA: k\u0254\u02d0te) a l'\u00e9 a capit\u00e2le aministrat\u00eeva ofi\u00e7i\u00e2 do Sri Lanka da-o 1982. A se tr\u00eauva a-a perifer\u00eea de Colombo, a capit\u00e2le econ\u00f2mica do Sri Lanka."}
{"id": "29335", "revid": "12052", "url": "https://lij.wikipedia.org/wiki?curid=29335", "title": "Sri Jayawardenepura Kotte", "text": ""}
{"id": "29336", "revid": "12052", "url": "https://lij.wikipedia.org/wiki?curid=29336", "title": "Funafuti", "text": "Funafuti o l'\u00e9 'n at\u00f2llo e a capit\u00e2le de Tuvalu. O gh'\u00e1 'na popola\u00e7ion de 6.320 abitanti (2017), ch'o l'\u00e9 o 60,15% da popola\u00e7ion do Stato."}
{"id": "29337", "revid": "12552", "url": "https://lij.wikipedia.org/wiki?curid=29337", "title": "Salea", "text": ""}
{"id": "29341", "revid": "12552", "url": "https://lij.wikipedia.org/wiki?curid=29341", "title": "Geniu Alduin", "text": "Geniu Alduin (\"Eugenio Arduino\" in itali\u00e0n, nasc\u1ecb\u00fc\u2019 \u2018nt Ulm\u00e8a u 18 nuvembo 1846 \u00e8 m\u014dltu \u00e8l 27 avr\u00eca 1917) l'e\u1e5ba in pitua ulmio\u0161cu, ch' l'av\u00e8va t\u1e5bavaji\u00e0 a\u0161quos\u0305c\u0305i d'lungu 'n Vol Tonno \u00e8 'nt\u00ee pais\u0305c\u0305i vis\u0305c\u0305\u00ee d\u00ee Figui.\nVitta.\nAlduin l'e\u1e5ba nasc\u1ecb\u00fc' da ina famia mude\u0161ta, \u00e8l p\u00e0 u fas\u0305c\u0305\u00e8va \u00e8l ca\u1e5bea 'nt Ulm\u00e8a, a s\u00f4 m\u00e0 a t\u1e5bavajiova 'n \u0292uln\u00f4, a campogna. Geniu u \u0161tas\u0305c\u0305\u00e8va, in lu Bulgu, cun i s\u00f4 ch' j' av\u00e8vo oto t\u1e5b\u00ea tus\u00e9tte \u00e8 oci due tus\u0305c\u0305i. \nFin a des\u0305c\u0305'oggni l'e\u1e5ba r-\u0161t\u00e0 'n c\u00e0, \u00e8 p\u00f4 l\u2019e\u1e5ba \u2018nd\u00e0 a \u0161t\u00fcdioa a l'Academia Albeltina a Ti\u1e5bin, g\u1e5bazie all'aj\u00fcttu d'l malch\u00e8s\u00e8 d'Ulm\u00e8a Co\u1e37lu Vinz\u00e8 Ferrero. Ch'z\u00ec l\u2019av\u00e8va cugn\u1ecbusci\u00fc' Giuanni B\u014dlgna, in ot\u1e5bu pitua d' qu\u00e2 pe\u1e5biudu, cugniusci\u00fc' p' li quodd\u1e5bi d\u00e2 Geis\u0305c\u0305a d' Sont'Amb\u1e5b\u014dggiu d'A\u1e5bo\u0161\u0161e. \nA s\u00f4 e\u0161p\u00ea\u1e5bienza 'n academia \u1e5b' e\u1e5ba d\u00fc\u1e5b\u00f4 p\u014dcu: l'av\u00e8va lasci\u00e0 i \u0161t\u00fcddji p'\u1e5b amua d'ina n\u014dbile famna ti\u1e5bin\u00e8se. V\u00e8lsu \u00e8l 1884, l'e\u1e5ba alievu d' 'Nd\u1e5bia Ga\u0161taldi a Ti\u1e5bin, p\u00f6 u s' n\u2019e\u1e5ba tuln\u00e0 'nt Ulm\u00e8a.\nCh'z\u00ec l'av\u00e8va cum'nz\u00e0 a piti\u1e5boa, filmendu ina lunga se\u1e5bie d' dipinti e af\u1e5ba\u0161chi n\u00e8n sulu 'n pa\u00ecse, ma asc\u00ec 'nt \u00e8l f\u1e5b\u00e2ziui. L'ativit\u00e0 a p\u1e5b\u00fbsegue asc\u00ec 'nt\u00ee Figui, 'nt\u00e2 val\u00f4 Ar\u014dscia \u00e8 Penavai\u1e5be (a Otu), fin a ca\u1e5boa a Albenga.\n'Nt \u00e8l 1869 u v\u00e0 \u2018n Egittu p\u2019l l'auv\u00e8lt\u00fc\u1e5ba d\u2019l Canoa d\u2019Suez, p\u2019lch\u00e9 \u2018nt Ulm\u00e8a u s\u2019n\u2019 e\u1e5ba pa\u1e37l\u00e0 tontu.\nBolba Geniu 'm' i \u1e5bu ciommo 'nc\u00f9 au i s\u00f6 n\u00e8vi l'e\u1e5ba in pelsunoggiu palticuloa p'l li s\u00f6 t\u00e8mpi, apasciun\u00e0 d\u2019olte \u00e8 d'm\u00fc\u1e37s\u0305c\u0305ica (u sunova l'olganu da geis\u0305c\u0305\u1ecba, \u00e8l clavicembalu e l'olpa \u00e8 l'e\u1e5ba asc\u00ec cantua), cun in i\u0161t\u1e5buziun b\u00e8n ci\u00fc' ota d' qualla d' j' oci ulmio\u0161chi 'd l'epuca. \n'N t\u00fctta a s\u00f4 vitta l'\u00e8 d\u2019lungu r-\u0161t\u00e0 \u00fcmile, D\u00ee cilca 750 pilui \u0161pantioi 'nscu t\u00e8rito\u1e5bi d'Ulm\u00e8a, tonci i sun \u0161toi af\u1e5be\u0161coi da Geniu, chinsc\u00ec cumme \u00e8l geis\u0305c\u0305e \u00e8 \u00e8l caplatte ch' j'an \u00fcn \u014d ci\u00fc' dipinti d'Alduin.\nL'\u00e8 m\u014dltu povo 'ntl 1917 'nt Ulm\u00e8a. D' l\u00ea i re\u0161to 'nc\u00f9 tonci r-t\u1e5botti \u00e8 oci quodd\u1e5bi n\u00f9 a temma religiusu.\nU s\u014d clavicembalu l'\u00e8 \u0161t\u00e0 \u0161-munt\u00e0 \u00e8 r-ssi\u00e0 p\u2019\u1e5b esso br\u00fcs\u0305c\u0305i\u00e0 'n t\u00e8mpu d' gu\u00e8ra da \u1e5ba famia ch' a pativa \u00e8l f\u1e5bagiu. L'\u00e8 r-\u0161t\u00e0 l'olpa, cunselv\u00f4 au, da \u00fcn d\u00ee nevi.\n\u014cpe\u1e5be.\n\"\u2022 Sen Maltin ch\u2019 u d\u00e0 u s\u014d mantea al povo\": dipintu a f\u1e5ba\u0161cu dedic\u00e0 au sontu Maltin patrun d\u00e2 parocchia. Ch\u2019z\u00ec u s\u2019 vaghe u sontu a cavoa, cun l\u2019almat\u00fc\u1e5ba,ch\u2019 u s\u2019 gova \u00e8l mantea \u00e8 u \u1e5bu r\u2019golla a \u2018n p\u014dvo \u2018n\u0292unuji\u00e0 \u2018n t\u00e8ra, \u2018n s\u00fb \u0161fundu u s\u2019 vaghe \u2018n ca\u0161tea \u014d f\u014dsci \u2018n f\u014dlte. T\u00fcttu l\u2019\u00e8 sr\u00e0 \u2018nt ina culnis\u0305c\u0305e a fulma d\u2019 olcu.\n\"\u2022 Triunfu d\u00e2 Cum\u00fcniun\", \u014dpe\u1e5ba ch\u2019 a s\u2019 t\u1e5b\u00f6va \u2018ns a polte ota d\u00e2 faci\u00f4 d\u00e2 ge\u1ecbs\u0305c\u0305\u1ecba parucchioa d\u2019l bulgo. U s\u2019 vaghe ina se\u1e5bie d\u2019 ongio \u2018ntulnu a ina c\u1e5bus\u0305c\u0305e (cun funziun \u2018d u\u0161tens\u014d\u1e5bi).\n\"\u2022 Fig\u00fc\u1e5be \u2018d famne cun scimbuli sacri\", \u014dpe\u1e5ba cunselv\u00f4 a Otu, nt\u00e2 ge\u1ecbs\u0305c\u0305\u1ecba di Sen Michea, \u2018n me\u0292\u0292u al paise. U j\u2019 \u00e8 t\u1e5b\u00ea famne cun i cutiui culu\u1e5boi ch\u2019 i t\u00e9no \u2018n man d\u00ee scimbuli sacri.\n\"\u2022 Mad\u014dnna cun \u00e8l Bambin \u00e8 i Sonti\": l\u2019 \u00e8 in dipintu cunselv\u00e0 'nta ge\u1ecbs\u0305c\u0305\u1ecba 'd C\u1e5bavaina, ch\u2019z\u00ec a Mad\u014dnna \u1e5b\u2019\u00f4 in cutiun russu \u00e8 bl\u00f6 e a t\u00e9n cun \u00e8l \u0292-nujie \u00e8l Bambin. A i s\u00f4 p\u00ea \u00ee sun \u2018n\u0292-nujoi Sen R\u014dccu (a \u1e5ba l\u00e8lca) \u00e8 Sont'Antoni (a \u1e5ba d\u1e5bicc\u1ecba).\n\"\u2022Vis\u0305c\u0305ita\": culnis\u0305c\u0305e d'a f\u1e5ba\u0161cu ch'a s'p\u014d vago 'nt\u00fb Santuo\u1e5bi d\u00e2 Mad\u014dnna d\u00fb Lojiu a Otu, u j'\u00e8 Ma\u1e5bia ch' a \u0161-cunt\u1e5ba a chis\u0305c\u0305ina 'Lisabetta, \u00e8 S\u00e8n G\u1ecbus\u0305c\u0305\u00e8ppu \u00e8 S\u00e8n Zaca\u1e5bia i voldo \u00e8l d\u00fb famne ch\u2019i s'\u0161-cunt\u1e5bo.\n\"\u2022 I quott\u1e5bu 'vangeli\u0161ti\": ciclu di a f\u1e5ba\u0161chi ch'u s' t\u1e5b\u00f6va a Otu, nt\u00e2 geis\u0305c\u0305\u1ecba paruchioa: u j'\u00e8 i quott\u1e5bu \u2018vangeli\u0161ti chi \u0161-c\u1e5bivo ogn\u1ecbd\u00fcn u s\u014d vangelu. S\u00e8n Molcu u s\u2019 t\u1e5b\u00f6va as\u2019t\u00e0 f\u00f6\u1e5ba, cun a ci\u00fcmma \u2018n man, \u00e8 dap\u00e8 l\u2019ha in liun: u dipintu u s\u2019 f\u00e8lma a \u2018n z\u00e8ltu puntu p\u2019lch\u00e9 u j\u2019\u00e8 ina f\u2019ne\u0161t\u1e5ba d\u2019lunde ch\u00e8 i Cunti Cepollini d\u2019Albenga (cunti d\u2019Otu \u00e8 C\u1e5bavaina) i p\u00e8vo valdoa a massa \u014d a funziun religiusa da ina \u0161tonzia a polte. U j\u2019 \u00e8 asc\u00ec S\u00e8n Matt\u00e9, tcun l\u2019 Ongio, S\u00e8n Zan cun l'auvja \u00e8 S\u00e8n Luca \u2018ns\u00e8mm\u00e8 al b\u014d\u2019.\n\"\u2022 A v\u00f4ta d\u00e2 geis\u0305c\u0305\u1ecba \u2018d S\u00e8n Michea\", pit\u00fc\u1e5b\u00f4 da Alduin, r-piendu i mutivi alchitet\u014dnici decu\u1e5bativi \u00e8 d\u2019l fig\u00fc\u1e5be d\u2019 ongio \u00e8 d\u2019 famne.\n\"\u2022 Mad\u014dnna cun \u00e8l Bambin cuna u rundu j\u2019 ongio\", \u1e5b\u2019\u00ea \u2018nt\u00e2 cap\u2019latta alpina d\u2019 S\u00e8n M\u014d\u1e5bu (Ulm\u00e8a), l'\u00e8 in a f\u1e5ba\u0161cu ch\u2019u s\u2019 t\u1e5b\u00f6va inculnis\u0305c\u0305\u1ecb\u00e0 \u2018nt ina fulma squad\u1e5b\u00f4. Ch\u2019z\u00ec \u2018ns\u00e8mm\u00e8 a \u1e5ba Mad\u014dnna l \u2018\u00e8 p\u1e5besente \u2018ns\u00e2 d\u1e5biccia in Poppa, \u00e8 \u2018ns\u00e2 l\u00e8lca in suld\u00f4, ch\u2019 u p\u014dlta \u2018n man ina bandie\u1e5ba cun a c\u1e5bus\u0305c\u0305e d\u2019 oa \u2018ns\u00fb \u0161fundu bl\u00f4."}
{"id": "29343", "revid": "12552", "url": "https://lij.wikipedia.org/wiki?curid=29343", "title": "Eugenio Arduino", "text": ""}
{"id": "29346", "revid": "12052", "url": "https://lij.wikipedia.org/wiki?curid=29346", "title": "Burgu Adurnu", "text": "Burgu Adurnu l'\u00e9 'na frasi\u00f3n id Cantaluvu ch'a s'tr\u00f6va int' l'\u00d2ta Val Burb\u00e0ia a-i p\u00e9 du Gia\u00f6, arainte a-u turainte Besante ch'u v\u00f2 int'ei Burbaia. Ste pa\u00ecze chi l'\u00e9 st\u00f3 'n f\u00e9udu da fam\u00eca zenaize di Spinula int'ei Mediu Evu fin a-i 1518. I Spinula i av\u00e0iva custru\u00ecu u s\u00f2 cast\u00e9 int'ei 1100."}
{"id": "29347", "revid": "1211", "url": "https://lij.wikipedia.org/wiki?curid=29347", "title": "Borgo Adorno", "text": ""}
{"id": "29352", "revid": "12052", "url": "https://lij.wikipedia.org/wiki?curid=29352", "title": "Cr\u00e6a", "text": "Cr\u00e6a (\u00f2 t\u00e6ra viva, t\u00e6ra cr\u00e6a, t\u00e6ra da pugnatte, t\u00e6ra de pippa, dita asc\u00ec argilla), sostan\u00e7a miner\u00e2 che, impast\u00e2 con \u00e6goa, a d\u00e0 'na massa formabbile e adatta a mantegn\u00ee forma e coexon doppo esciccamento.\nA cr\u00e6a a l'\u00e8 una roccia sedimentaia plastica, constituia da di grannuli detrittichi, de dimenscioin inferio\u00ee a 0,004 mm, acumul\u00e6 pe decanta\u00e7ion in \u00e6goa (depoxiti marin, fluvi\u00e6, lacustri), pi a\u00e7ion di gia\u00e7\u00ea (depoxiti morenichi) \u00f2 pi a\u00e7ion di venti (l\u00f6ss). So componenti mineraloggichi essen\u00e7i\u00e6 son quelli scilicati idr\u00e6 de Al, contegninti taloa asc\u00ec Fe, Mg, K, Ca, Na, a struttua lamell\u00e2, noti comme miner\u00e6 crioxi e riunibili, pi analogia de struttua e de compoxi\u00e7ion chimmica, essen\u00e7ialmente inti trei groppi da caolinite (kandite), da montmorillonite (smectite) e da illite (idromiche). A questi miner\u00e6 crioxi l'\u00e8 dovuo a plasti\u00e7it\u00e6 de cr\u00e6a e a so capa\u00e7it\u00e6 de aquist\u00e2 e perde fa\u00e7ilmente \u00e6goa. A-i miner\u00e6 crioxi s'unisce delongo, in quantit\u00e6 variabbile, di componenti primai stabili desp\u00e6gi, tra i qu\u00e6 fondament\u00e2mente o quar\u00e7o e eventoalmente muscovite, feldspati etc. e, t\u00e1votta, di atri rescido\u00e6 comme cloriti, laterili etc. \nA segonda do miner\u00e2 criozo prezente e da so per\u00e7ento\u00e2, varria e propiet\u00e6 de cr\u00e6a, e, de conseguen\u00e7a, i so utilizzi.\nE cr\u00e6e constituie escluxivamente, \u00f2 squ\u00e6xi, de caolinite, \u00f2 d'atro miner\u00e2 do so groppo, comunemente ciamm\u00e6 caolin \u00f2 cr\u00e6e da por\u00e7ella\u00f1a, g'han un\u2019ata tempiatua de fuxon (circa 1700 \u00b0C), una noteive plasti\u00e7it\u00e6 e un relativamente modesto retio; pe queste so propiet\u00e6 son impieg\u00e6 inta fabrica\u00e7ion de por\u00e7ella\u00f1e, de \u00e7erammiche, comme c\u00e0rrega inti pap\u00ea, inta gomma etc.\nE cr\u00e6e constituie da caolinite, ma contegninte di materi\u00e6 inerti asc\u00ec, note comme cr\u00e6e refrattaie, g'han ancon un\u2019elev\u00e2 tempiatua de fuxon e una noteive plasti\u00e7it\u00e6; ma da-o momento che, a-a cottua, vegnan in genere r\u0153uzie \u00f2 rosse, no p\u0153uan trov\u00e2 impiego inta fabrica\u00e7ion de por\u00e7ella\u00f1e mentre tr\u0153uvan vasto impiego inta fabrica\u00e7ion di refratai scillico-aluminoxi, chamotte, t\u00e6re da fonderia etc.\nE cr\u00e6e do groppo de l'illite, dite cr\u00e6e comu\u00f1e \u00f2 cr\u00e6e da teraggia, g'han in gener\u00e2 'na plasti\u00e7it\u00e6 elev\u00e2, ma tempiatua de fuxon no go\u00e6i erta; son d\u0153uvi\u00e6 inta fabrica\u00e7ion de moin, de liganti idraolichi, de maiolliche e, in gener\u00e2, inte l'industria \u00e7i\u00e2mega.\nInfin e cr\u00e6e constituie da 'n miner\u00e2 do groppo da montmorillonite e note comme cr\u00e6e smettiche, t\u00e6re da folla, bentonite etc., g'han una plasti\u00e7it\u00e6 atiscima e un elevao poei ligante; de ciu g'han a capa\u00e7it\u00e6 de sciorb\u00ee de gren quantit\u00e6 d'\u00e6goa, aomentando enormemente de volumme, e de scangi\u00e2 e proppie baze (Ca, Na, K, Mg etc.) con quelle de solu\u00e7ioin co-e qu\u00e6 vegnan \u00e0 contatto. Pe queste so propiet\u00e6 e cr\u00e6e smettiche tr\u0153uvan vasti impieghi into degrasciamento da la\u00f1a, inte l'ascceifica\u00e7ion di \u0153ui miner\u00e6 e veget\u00e6, di vin, inte l'impermiabilizza\u00e7ion de dighe etc.\nDe cr\u00e6e speciale s'ad\u0153uvian inte l'industria do pap\u00ea (comme pigmento e comme c\u00e0rrega), inte quella di manuf\u00e6ti de gomma (a cr\u00e6a a l'amegi\u00f4a e propiet\u00e6 mecanniche e a rescisten\u00e7a \u00e0 l'uzua) e in meixi\u00f1a. \nSe definisce terren crioxi quelli che g'han 'na parte de cr\u00e6a superi\u00f4 a-o 15% (otr'a-o 20% se parla de terren compatti \u00f2 pezanti); se questa a passa o 35-37%, o terren o vegne inadatto a-a cortua. Se-o contegnuo de cr\u00e6a o no l'\u00e8 eccescivo, questa a confeisce a-o terren de d\u0153utte de produtivit\u00e6, a l'ezer\u00e7ita un forte poei assorbente insce-e sostan\u00e7e fertilizante, a sciorbe e a trategne l\u2019umidit\u00e6, aomentando cosc\u00ec a rescisten\u00e7a a-a se\u00e7\u00e7ia. Pe st'urtima raxon, per\u00f2, e t\u00e6re cr\u00e6e sofran fa\u00e7ilmente l\u2019umidit\u00e6 e son ciu freide. Pi-a so tena\u00e7it\u00e6 e adexivit\u00e6 e pi-a dificort\u00e6 de trov\u00e2se in giusta tempia p\u0153uan present\u00e2 de dificort\u00e6 de laoa\u00e7ion, a qu\u00e6 a dev'\u00ease tempestiva e energica. A struttua di terren crioxi a l'\u00e8 amegio\u00e2 co-i ingrasciamenti organnichi e co-a floccula\u00e7ion da cr\u00e6a, ch'a l'\u00e8 determin\u00e2 da de sostan\u00e7e, comme a c\u00e2\u00e7\u00ec\u00f1a, e da di agenti meteorrichi, comme l\u2019alternan\u00e7a de zeo e de dezeo. In sce di teren fortemente crioxi, e pertanto asfittichi se idrat\u00e6, \u00f2 v\u00e8rtichi se dexidrat\u00e6, ghe cresce e cosc\u00ec dite ciante cr\u00e6offile. O \"Lygeum spartum\" a l'\u00e8 'na tippica cianta specializz\u00e2 into cresce in sce sti terren ch\u00ec.\nA cr\u00e6ifica\u00e7ion o l'\u00e8 o processo d'altera\u00e7ion, essen\u00e7ialmente chimmica, de rocce scilicattiche a \u0153uvia di agenti exoggeni. Pi a\u00e7ion de l'\u00e6goa meteorrica i feldspati e i feldspatoidi se transforman inte di scilic\u00e6 idr\u00e6 d'aluminnio, dando l\u0153ugo a di miner\u00e6 crioxi.\nO cr\u00e6oscisto a l'\u00e8 'na roccia cr\u00e6a fiscile, con tescitua scistoza, deriv\u00e2 da-a cr\u00e6a pe di a\u00e7ioin metamorfiche, sen\u00e7a che seggian, tuttavia, do tutto obliter\u00e6 i miner\u00e6 crioxi originai. E variet\u00e6 ciu conosciue son i ab\u00e6n \u00f2 ciappe de pria de Lavagna."}
{"id": "29353", "revid": "12052", "url": "https://lij.wikipedia.org/wiki?curid=29353", "title": "Fr\u00e0nco zen\u00e9ize", "text": ""}
{"id": "29356", "revid": "12052", "url": "https://lij.wikipedia.org/wiki?curid=29356", "title": "Torsten Ha\u00df", "text": "Torsten Ha\u00df, conosci\u00fbo co-o pseud\u00f2nimo de Kim Godal asc\u00ec, (Neum\u00fcnster, Schleswig-Holstein, 21 nov\u00e9nbre 1970) o l'\u00e9 'n scrit\u00f4, po\u00eata e dramat\u00f9rgo tedesco."}
{"id": "29358", "revid": "12052", "url": "https://lij.wikipedia.org/wiki?curid=29358", "title": "Wonder Woman", "text": "Wonder Woman, co-o nomme uman de Diana Prince, o l'\u00e9 'n personaggio imagin\u00e2io di fumetti cre\u00f2u da-o psic\u00f2logo William Moulton Marston e da-o disegnat\u00f4 Harry G. Peters into 1941. Inta s\u00f2 p\u00e2tria, l'\u00eezoa de Themyscira, o s\u00f2 tittolo \u00f4fi\u00e7i\u00e2 o l'\u00e9 Prin\u00e7ipessa Diana de Themyscira. \nInte s\u00f2 primme edi\u00e7io\u00ecn italiann-e o personaggio o l'\u00eaa ciam\u00f2u Stella.\nA l'\u00e9 a primma ero\u00ecnn-a da DC Comics, a l'\u00e9 conscider\u00e2 unn-a de tr\u00e6 fig\u00fbe fondament\u00e2le de l'universo da DC Comics asemme a Batman e Superman."}
{"id": "29359", "revid": "12052", "url": "https://lij.wikipedia.org/wiki?curid=29359", "title": "Winnie the Pooh", "text": "Winnie the Pooh o l'\u00e8 in person\u00e0ggio de fantax\u00eea protagon\u00ecsta de 'na s\u00eaie de rom\u00e0nzi p\u00e9 i figg\u00eau, ap\u00e0rso p\u00e9 a primma v\u00f2tta into 1926 con l'opea \"E avent\u00fbe de Winnie-the-Pooh\", divegn\u00fba p\u00f2i asc\u00ec 'na pel\u00eccola into 1977. O l'\u00e8 st\u00e6to invent\u00f2u da Alan Alexander Milne. \u00d2ua e opere d'anima\u00e7i\u00f3n che o rigoardan son distribo\u00eee da-a Walt Disney."}
{"id": "29360", "revid": "12052", "url": "https://lij.wikipedia.org/wiki?curid=29360", "title": "Honiara", "text": "Honiara a l'\u00e9 'na \u00e7it\u00e6 de 84.520 abitanti 2017, capit\u00e2le do st\u00e2to de Isoe Salomon."}
{"id": "29361", "revid": "12052", "url": "https://lij.wikipedia.org/wiki?curid=29361", "title": "Dio", "text": "E die (da-o latin \"digitus\") en e estremit\u00e6 articol\u00e6 de moen e di p\u00ea de l'ese uman e d'atre bestie. A prezen\u00e7a de die a caratterizza a classe di tetrappodi.\nDie uma\u00f1e.\nO dio o l'\u00e8 composto da de falange, de sollito tr\u00e6 (falange, falangi\u00f1a e falangetta), a parte i dii grosci de moen e di p\u00ea che ghe n'han doe. I articola\u00e7ioin tra-e falange en dite noetti.\nE die finiscian con l'ongia da-a parte da sche\u00f1a e co-a pan\u00e7etta da-a parte do cr\u0153uzo. A pan\u00e7etta a l'\u00e8 sorc\u00e2 da tante rapette che forman l'impronta digit\u00e2 e che servan a amplific\u00e2 e sensa\u00e7ioin tattile acaxonando de microvibra\u00e7ioin ch'en acugeite da-o scistema nervozo.\nGh'\u00e8 \u00e7inque die in ogni man e in ogni p\u00ea. E die da man de l'ese uman son:\nE die do p\u00ea no g'han de nomme, a parte o dio grosso ch'o p\u0153u ese ciamao allu\u00e7e asc\u00ec (e foscia ciu antigamente \"aixo\") e o marmelin.\nE die se contan a part\u00ee da-o dio grosso de moddo che o marmelin o vegne a ese delongo o quinto dio.\nM\u00e2forma\u00e7ioin.\nPe de m\u00e2forma\u00e7ioin congennite e die p\u0153uan manc\u00e2 (ectrodattilia), \u00f2 p\u0153u manc\u00e2ghe quarche falange (ectrofalangia) \u00f2 che donque esighene quarchedu\u00f1a de ciu (iperfalangia) \u00f2 esighe asc\u00ec quarche dio de troppo (polidattilia); p\u0153uan ese ass\u00f3d\u00e6 tra l\u00f4 (scindattilia) \u00f2 vegn\u00ee gigantesche (macrodattilia) op\u00fb arest\u00e2 picinette (microdattilia), \u00f2 ci\u00f9 curte da norma (brachidattilia), \u00f2 ci\u00f9 longhe (dolicodattilia); p\u0153uan aprezent\u00e2se refesse (clinodattilia) \u00f2 scivert\u00e6 (camptodattilia). Di sorchi congenniti do metacarpo \u00f2 do metatarso p\u0153uan confer\u00ee a l'estremit\u00e6 'na forma ch'a fa vegn\u00ee in c\u0153u e granfie do g\u00e0mbao. Tra e deformit\u00e6 aquixie s'ha da men\u00e7un\u00e2 o dio \u00e0 martello."}
{"id": "29362", "revid": "1042", "url": "https://lij.wikipedia.org/wiki?curid=29362", "title": "P\u0153uxo (dio)", "text": "O p\u0153uxo (ciu antig. prob. \"p\u0153urexo\", da-o lat. \"pollex\") \u00f2 polli\u00e7e, \u00f2 ci\u00f9 comunemente dio grosso (dito asc\u00ec \u00e0 uzo informale \"sciacca-pig\u0153uggi\") o l'\u00e8 o primmo dio da man. Tegnindo a sche\u00f1a de moen gj\u00e2 verso a proppia faccia i p\u0153uxi en e die ciu interne.\nAnatomia.\nO l'\u00e8 composto da doe falange, a falange proscim\u00e2 e a falange dist\u00e2. A peto di atre quattro die gh'amanca a falange meza\u00f1a. A falange proscim\u00e2 a l'\u00e8 articol\u00e2 co-o primmo metacarpo.\nO p\u0153uxo o l'\u00e8 l'elemento indispensabbile pe efeto\u00e2 a preiza \u00e0 tenaggia gra\u00e7\u00e7ie a-o gran nummero di so moscoli attivato\u00ee (antibrachi\u00e6 e ten\u00e6ghi) che ghe permettan d'\u00f3po\u00f1ise (pan\u00e7etta contra pan\u00e7etta) a-i atre die.\nScindrome.\nGh'\u00e8 de scindrome da comprescion nervoza tippiche de \u00e7erti mest\u00ea \u00f2 z\u0153ughi pe via do continno movimento anommalo do p\u0153uxo ch'o caoza 'n'ecesciva sole\u00e7ita\u00e7ion do nervo radi\u00e2 e uln\u00e2. T\u00e6 son o \"p\u0153uxo do zugao de \"bowling\"\" e o \"p\u0153uxo do sunao d'arpa\", i qu\u00e6 scintomi son abessimento e parestexia.\nM\u00e2forma\u00e7io\u00ecn.\nA m\u00e2forma\u00e7ion congennita ciu comu\u00f1a a l'\u00e8 a duprica\u00e7ion do p\u0153uxo, \u00f2 p\u0153uxo biffido. Un'atra a l'\u00e8 quella do p\u0153uxo trifalang\u00eao, saiv'\u00e0 d\u00ee con tr\u00e6 falange, into qu\u00e6 caxo pori\u00e6 no esighe l'\u00f3ponibilit\u00e6 a-i atre die. Ciu r\u00e6a a l'\u00e8 l'aplaxia, cio\u00e8 l'assen\u00e7a d\u0153-un \u00f2 d'intrambido\u00ee i p\u0153uxi.\nAtri scignific\u00e6.\nCosc\u00ec in zeneize comme in toscan a m\u00e6xima paola a l'indica asc\u00ec un grosso g\u00e0ngao\nApr\u0153uvo a-o latin \"pollex transversus\" a paola p\u0153uxo (\u00f2 polli\u00e7e) a p\u0153u ese asc\u00ec scinonnimo d'on\u00e7a lini\u00e2."}
{"id": "29363", "revid": "1042", "url": "https://lij.wikipedia.org/wiki?curid=29363", "title": "Endexo (dio)", "text": "O dio \u00e8ndexo \u00f2 \u00ecndi\u00e7e \u00f2 ci\u00f9 comunemente dio ch'o segna (dito asc\u00ec \u00e0 uzo informale \"lecca-mort\u00e2\") o l'\u00e8 o segondo dio da man, scitoao tra o p\u0153uxo e o dio mezan.\nO l'\u00e8 composto da tr\u00e6 falange. O so movimento o l'\u00e8 controlao atraverso i tendini da di muscoli estenso\u00ee e flesso\u00ee scito\u00e6 into bra\u00e7\u00e7o.\nDoppo o p\u0153uxo o l'\u00e8 o dio ciu importante pe fon\u00e7ionalit\u00e6, segge pe l'aotonomia di movimenti a peto di atre die, segge perch\u00e8 o parte\u00e7\u00e7ipa a-a prenscion 'a pin\u00e7a', 'a anello' e 'a len\u00e7in'."}
{"id": "29364", "revid": "1042", "url": "https://lij.wikipedia.org/wiki?curid=29364", "title": "Mezan (dio)", "text": "O dio mezan \u00f2 dio de mezo (dito asc\u00ec \"dio long\u00e2\") o l'\u00e8 o ter\u00e7o dio da man, scitoao tra l'endexo e l'anul\u00e2.\nO l'\u00e8 o dio ciu longo da man. O l'\u00e8 composto da tr\u00e6 falange.\nO l'\u00e8 d\u0153uviao insemm'a-o p\u0153uxo pe cioc\u00e2 e die.\nInti paixi ocident\u00e6 mostr\u00e2 o dio mezan esteizo co-i atre die ceg\u00e6, essendo consciderao comme 'n'evoca\u00e7ion vixo\u00e2 de 'na penetra\u00e7ion degradante, o l'\u00e8 'n gesto \u00f3fensc\u00eevo e osceno, ampiamente riconosciuo comme 'na forma de insulto."}
{"id": "29365", "revid": "1042", "url": "https://lij.wikipedia.org/wiki?curid=29365", "title": "Anul\u00e2", "text": "O dio anul\u00e2 \u00f2 dio de l'anello (dito asc\u00ec \u00e0 uzo informale \"dio spozello\") o l'\u00e8 o quarto dio da man, poxi\u00e7ionao tra o dio mezan e o marmelin.\nO l'\u00e8 composto da tr\u00e6 falange.\nO l'\u00e8 ciamao cosc\u00ec percose se ghe porta a fede no\u00e7i\u00e2.\n\u00c0 peto di atre die l'anul\u00e2 o g'ha 'na mobilit\u00e6 limit\u00e2 da-o momento che o so moscolo fless\u00f4 o l'\u00e8 conligao a-i dii mezan e marmelin asc\u00ec, e questo perch\u00e8 da 'n ponto de vista evolutivo a so fon\u00e7ion prin\u00e7ip\u00e2 a l'ea de suporto inta preiza sen\u00e7'atri compiti particol\u00e6. P\u00e2 che o \u00e7ellebre compoxit\u00f4 e pianista Robert Schumann inta so mateia o l'avesse sotoposto o so anul\u00e2 da man drita a de tortue proppio pi aoment\u00e2ne a mobilit\u00e6, acaxonandose do 1832 a perdia de l'uzo da man.\nIn baze a di studdi tuttoa in corso pari\u00e6 che ghe segge 'na corela\u00e7ion tra o raporto tra a longhe\u00e7\u00e7a do dio endexo e de l'anul\u00e2 e l'espoxi\u00e7ion prenatale a-i androggeni e de consegoen\u00e7a \u00e0 desp\u00e6ge caratteristiche fixiche e comportamentale."}
{"id": "29367", "revid": "4582", "url": "https://lij.wikipedia.org/wiki?curid=29367", "title": "Rubigliu", "text": "U rubigliu (\"Robinia pseudoacacia\" , ditu as\u00ec \"rub\u00ecnia\" a Serav\u00f2le, \"ac\u00e0cia\" in zen\u00e0ize, \"gasia\" in finar\u00ecn, \"gaz\u00eea\" in pri\u00e0ize, \"gaz\u00eca\" in arbengan\u00e0ize cumme in urme\u00e0scu, o \"sgaz\u00eca\", \"gagg\u00eca\" in arasc\u00ecn, \"ga\u015b\u00eca\" as\u00ec a Inp\u00e9ria) l'\u00e9 'na pianta da fam\u00eca di Fabaceae, originaria dl'Am\u00e9rica du Nord e naturaliz\u00f2 in Europa e in \u00f2tri cuntinainti. Gh'\u00e9 tanti rubigli anche inte l'Apen\u00ecn ligure, e i fi\u00f9e du rubigliu i pi\u00f2za tantu a-i \u00f2vie chi fan in tipu d'am\u00e9 b\u00f3n e famuzu."}
{"id": "29368", "revid": "1211", "url": "https://lij.wikipedia.org/wiki?curid=29368", "title": "Robiglio", "text": ""}
{"id": "29371", "revid": "12552", "url": "https://lij.wikipedia.org/wiki?curid=29371", "title": "Proa", "text": "P\u1e5boa (\"Preallu\" in albenganese, Prale in italian) \u1e5b\u00ea ina f\u1e5b\u00e2ziun d\u2019 Ulm\u00e8a, ch\u2019 \u1e5b\u00f4 \u2018nc\u00f9 12 abitonti (n\u00fcm\u2019\u1e5bi agiulnoi au 2019).\nGeug\u1e5b\u00e2fia.\nA f\u1e5b\u00e2ziun a s\u2019 t\u1e5b\u00f6va a 900 (n\u00f6v\u2019z\u00e8ntu) m\u00e9t\u1e5bi \u2018ns\u2019 u livellu d\u2019l moa \u00e8 \u1e5b\u00f4 div\u00e8ls\u00e8 bulgoi, \u2019mb\u1e5bicoi \u2018nsa munt\u00f4 d\u2019l Possu d\u2019l P\u1e5boa (1260 m), ch\u2019 l\u2019\u00e8 \u2018nsl c\u1e5binoa f\u1e5ba a vol Aroscia \u00e8 a vol Tonno. A ci\u00fc\u2019 g\u1e5b\u014dssa \u1e5b\u00ea qualla d\u00ee M\u2019l\u00ee, ch\u2019 a s\u2019 t\u1e5b\u00f6va \u2018ns\u2019 in p\u00f6\u0292\u0292u ch\u2019 u d\u00e0 \u2018ns\u2019 ina gu\u1e5ba \u0161-cav\u00f4\nda l\u2019\u00e8uva d\u00fb Rian d\u00ee P-ndoji, muntendu \u2018d \u2018n Contaroina \u1e5b\u00ea a t\u00e8lza.\nJ\u2019 oto bulgoi i sun: i Barotti (a Gollu), A R\u014dcca, i Bovi, i Luotti (C\u00e0 Suv\u1e5bone), i Licatti \u00e8 a Caplatta (ch\u2019 \u1e5b\u00ea \u2018nsa p\u1e5buvincioa). I Batuu suvo i Bovi, lunde ch\u2019 u j\u2019e\u1e5ba ina v\u014dta a ges\u0305c\u0305\u1ecba paruchioa, \u00e8 i C\u00f6ghi.\n\u00c8l c\u00e0 i sun \u2018n m\u00e8\u0292\u0292u ai p\u1e5boi da \u0161-c\u00f6a, lunde ch\u2019\u00e8 ina v\u014dta i pultovo \u00e8l tonte vocche ch\u2019 u j\u2019 e\u1e5ba.\n\u0160t\u014d\u1e5bia.\nU j\u2019\u00e8 p\u014dche \u2018nfulmaziui ch\u2019 i po\u1e37lo d\u2019l P\u1e5boa. \u2018M\u2019 asc\u00ec p\u2019l j\u2019 oto f\u1e5b\u00e2ziui d\u2019Ulm\u00e8a, u s\u2019 p\u014d\u2019 p\u2019nsoa al p\u1e5b\u2019nzippi d\u00fb \u0161vil\u00fcppu d\u2019l bulgoi d\u2019 muntogna, \u2018ntulnu al 1600. A paruchioa d\u2019l P\u1e5boa r\u2019 e\u1e5ba \u0161t\u00f4 ch\u2019m\u2019z\u00f4 \u2018nt\u00ee p\u1e5bimmi oggni del 1800, quon\u2019 ch\u2019 u j\u2019e\u1e5ba tonte gente ch\u2019 i \u0161tas\u0305c\u0305\u00e8vo scil\u00e0.\nDa d\u014dppu a s\u2019cunda gu\u00e8ra, \u00e8l gente j\u2019han c\u2019munz\u00e0 a \u2018ndosne dal f\u1e5b\u00e2ziui \u00e8 asc\u00ec \u00e8l P\u1e5boa l\u2019ha c\u2019munz\u00e0 a \u0161pupulose. \u2018Nt\u2019 j\u2019 \u00fcltimi oggni c\u014dc c\u00e0 \u1e5b\u00ea \u0161t\u00f4 arng\u1ecb\u00f4 \u00e8 calc\u00fcn l\u2019\u00e8 tulna munt\u00e0 a vivo \u2018n l\u00f9 P\u1e5boa.\nP\u014d\u0161ti d\u2019 \u2018nte\u1e5besse.\n\u2022 Ges\u0305c\u0305\u1ecba d\u2019 Sen Zan: \u1e5b\u00ea a parochia d\u00ee M\u2019l\u00ee, polva, ma elegonte, \u00e8l campanin u s\u2019vaghe asc\u00ec da j\u2019 oto bulgoi.\n\u2022 Caplatta d\u00e2 Mad\u014dnna del Colmine: r\u00ea al c\u00e0 suv\u1e5bone \n\u00c8 drentu u j\u2019\u00e8 j\u2019ope\u1e5be d\u2019Geniu Alduin.\n\u2018Ns\u00e2 vota d\u00e2 ge\u1ecbs\u0305c\u1ecba d\u00e2 Mad\u014dnna del Colmine u s\u2019 t\u1e5b\u00f6va in a f\u1e5ba\u0161cu d\u00e2 Mad\u014dnna ch\u2019 \u1e5b\u00f4 a u rundu dis\u0305c\u0305\u1ecb\u00f6cc\u1ecbu ongio \u2018n s\u2019 in \u0161fundu c\u00e8l\u00e8\u0161te.\nS\u2019cundu a t\u1e5badiziun Alduin u s\u2019 e\u1e5ba i\u0161pir\u00e0, p\u2019l li muri, al ma\u0161noi d\u2019l pad\u1e5bun d\u00e2 t\u00e8ra lunde ch\u2019 \u1e5b\u00ea \u0161t\u00f4 foccia a ge\u1ecbs\u0305c\u1ecba, cumme Geniu u fas\u0305c\u0305\u00e8va d\u2019lungu, che suvenzi u piova \u0161puntu dal gente ch\u2019 u j\u2019e\u1e5ba \u2018nsl\u2019 po\u0161tu. Au a u d\u00ec d\u2019 \u0292\u00f4 i mi\u1e5bogni i sun \u2018nfilt\u1e5boi da l\u2019 \u00fcmidit\u00e0, ch\u2019 \u00e8 s\u2019 \u2018n\u2019 s\u2019 fa\u1e5b\u00e0 n\u00e8nte i \u1e5ba fa\u1e5ban ca\u1e5boa\n\u2022 J\u2019olgi: divelsci e spantioi \u2018n t\u00fctte \u00e8l bulgoi, ina v\u014dta duv\u1e5boi p\u2019l lavoa a r\u014dba, u i n\u2019\u00e8 \u2018nc\u00f9 divelsci: ai M\u2019l\u00ee, ai Bovi, ai Luotti e asc\u00ec ai Licatti.\nVie di cumunicaziun.\n\u00c8l P\u1e5boa u s\u2019 t\u1e5b\u00f6va \u2018ns\u00e2 via p\u1e5buvincioa 216 ch\u2019 a \u1e5bu culega a est cun C\u1e5bavaina e a ovest cun Contaroina. P\u2019\u1e5b arivoa \u2018nt Ulm\u00e8a venta caminoa cilca 6,8 chilomet\u1e5bi."}
{"id": "29372", "revid": "1211", "url": "https://lij.wikipedia.org/wiki?curid=29372", "title": "John Fitzgerald Kennedy", "text": "John Fitzgerald Kennedy (29 Mazzo 1917 \u2013 22 Nov\u00e9nbre 1963) o l'\u00e9 st\u00e6to o 35eximo prescid\u00e9nte di Stati Un\u00eei d'America (1961-1963). O l'\u00e9 st\u00e6to o primmo prescidente cat\u00f2lico di Stati Un\u00eei. O l'\u00e9 st\u00e6to asascin\u00f2u a Dallas a-i 22 de nov\u00e9nbre do 1963 quande o l'\u00eaa anc\u00f3n in c\u00e0rega. "}
{"id": "29373", "revid": "1042", "url": "https://lij.wikipedia.org/wiki?curid=29373", "title": "Miagia do Cento", "text": "A Miagia do Cento (in ebreo \"HaKotel HaMa'aravi\", \"Miagia \u00d3cident\u00e2\", \u00f2 solo \"Kotel\"; pe-i mussurmoen \"\u1e24\u0101\u02bei\u1e6d al-Bur\u0101q\" saiv'\u00e0 d\u00ee \"Miagia do Buraq\", da-o nomme da cavarcatua al\u00e2 do Maometto) a l'\u00e8 'na parte da miagia \u00f3cident\u00e2 de contegnimento da sccianadda do Tempio de Geruzalemme scitoao into quart\u00ea ebreo da \u00e7it\u00e6 de Geruzalemme, construta into primmo seccolo durante i loei d'espanscion do segondo tempio comen\u00e7\u00e6 da re Erode o Grande ch'o transform\u00f2 a coli\u00f1a conosciua da Ebrei e crestien comme Monte do Tempio inte 'n gran terapin retengol\u00e2.\nA l'\u00e8 dita cosc\u00ec pe l'antiga tradi\u00e7ion ebrea de vegn\u00eeseghe \u00e0 aremb\u00e2 pe cianze a destru\u00e7ion do Tempio da parte do futuo imperao Tito inte l'anno 70 e a p\u00e8rdia da libert\u00e6 na\u00e7ion\u00e2.\nA santit\u00e6 da Miagia do Cento pe-i Ebrei a l'\u00e8 d\u00e6ta da-a so vexinan\u00e7a a-o Monte do Tempio \u00f2 s\u00e6 a-a \"Pria Fondante\", ch'a l'ea o \"sancta sanctorum\" do tempio (e anc\u0153u a l'\u00e8 a-o centro da Coppola da Pria), o scito ciu sacro da religion ebraica, donde comen\u00e7\u00f2 a crea\u00e7ion do mondo, donde Abrammo o lig\u00f2 Izacco pe-o sacrifi\u00e7\u00e7io e donde gh'ea custodio l'Arca de l'Alian\u00e7a.\nPe-i mussurmoen o l'\u00e8 o ponto de donde o Maometto o l'asceize in \u00e7\u00ea.\nScicomme a-i Ebrei gh'\u00e8 proibio de mont\u00e2 insci-\u00e2 sccianadda, a Miagia do Cento o l'\u00e8 o posto ciu sacro che gh'areste donde ghe segge permisso de preg\u00e2.\nQuande a-i Ebrei no gh'ea manco consentio d'intr\u00e2 inta \u00e7it\u00e6 (prezempio da-o 1948 a-o 1967 doppo a go\u00e6ra arrabo-isr\u00e6lia\u00f1a), aloa o ponto ciu vexin ond'an\u00e2 \u00e0 cianze a destru\u00e7ion do tempio o l'\u00e8a o Monte Oiao \u00f2 Monte di Oie.\nO 10 zugno 1967, doppo doemil'anni, a Miagia do Cento a torn\u00f2 sotta a sovranit\u00e6 israelia\u00f1a e subbito, 48 oe apr\u0153uv'a-a conquista, i Israelien se missan apr\u0153uv'\u00e0 demol\u00ee co-e ruspe e caze do quart\u00ea marochin (con quarche inquilin ancon drento), ch'ean a redosso da miagia, pi alarg\u00e2 a cia\u00e7\u00e7a, ch'a pass\u00f2 cosc\u00ec da 120 \u00e0 2400 metri qu\u00e6i co' ina capien\u00e7a ch'a mont\u00f2 da 12 mia \u00e0 400.000 pelegrin a-o giorno.\nA Miagia do Cento a l'\u00e8 'na se\u00e7ion de 57 metri di 488 metri da miagia \u00f3cident\u00e2, a ciu gran parte ascoza da de constru\u00e7ioin mediev\u00e6 che gh'en aremb\u00e6. A l'\u00e8 erta 32 m. di qu\u00e6 13 en inter\u00e6 e 19 vixibbili e a l'\u00e8 form\u00e2 da 45 righe de prie de picamento (17 sotter\u00e6 e 28 vixibbile). I primmi sette s\u0153u vixibbili remontan \u00e0 l'eppoca d'Erode e son de pria carc\u00e6a de Geruzalemme dita \"malaki\" (saiv'\u00e0 d\u00ee \"re\u00e2\").\nU\u00f1a de prattiche rito\u00e6 ciu pubriciz\u00e6 a l'\u00e8 quella d'infi\u00e2 inte cre\u00f1e tra-i mag\u0153u da miagia di bigetin con sciu scrito e preghee. P\u00e2 ch'ogni anno te ghe lascian ciu che 'n mion de papelitti."}
{"id": "29375", "revid": "12052", "url": "https://lij.wikipedia.org/wiki?curid=29375", "title": "Lyndon B. Johnson", "text": "Lyndon Baines Johnson (1908 - 1973) o l'\u00e8 st\u00e6to o 36eximo prescid\u00e9nte di Stati Un\u00eei d'America (1963-1969). O l'\u00eaa st\u00e6to anche vice-prescid\u00e9nte sotta a-o John F. Kennedy da-o 1961 a-o 1963."}
{"id": "29376", "revid": "13573", "url": "https://lij.wikipedia.org/wiki?curid=29376", "title": "Tedua", "text": "Tedua, pseod\u00f2nimo de M\u00e0rio Molinari (Z\u00eana, 21 frev\u00e2 1994), o l'\u00e9 'n r\u00e8per itali\u00e0n.\nL\u00ea o l'\u00e9 \u00fbn di m\u00e9nbri do \"Wild Bandana\", in gr\u00f9ppo muxic\u00e2le da sc\u00eana zen\u00e9ize form\u00f2u da Izi, Vaz T\u00e8, Guesan e Ill Rave asc\u00ec.\nV\u00ectta.\nNasci\u00fbo \u00e0 Z\u00eana, o l'\u00e0 av\u00fbo 'n'inf\u00e0n\u00e7ia dif\u00ec\u00e7ile, da qu\u00e6 o n'\u00e0 pas\u00f2u a ci\u00f9 p\u00e0rte a Mil\u00e0n co-a s\u00f2 madon\u00e2. O l'\u00e9 p\u00f6i torn\u00f2u \u00e0 Cogh\u00eauo, intr\u00e0ndo \u00ecn cont\u00e0tto con qu\u00e9lli che diventi\u00e0n i m\u00e9nbri do \"Wild Bandana\". a-a et\u00e6 de 13 \u00e0nni M\u00e0rio \u00f3 l'inc\u00f2ntra Vaz T\u00e9, gra\u00e7ie a-o qu\u00e6"}
{"id": "29378", "revid": "12052", "url": "https://lij.wikipedia.org/wiki?curid=29378", "title": "Ci\u00e0nte", "text": ""}
{"id": "29380", "revid": "1211", "url": "https://lij.wikipedia.org/wiki?curid=29380", "title": "Dwight D. Eisenhower", "text": "Dwight David \"Ike\" Eisenhower (pr. /\u02c8a\u026az\u0259nha\u028a.\u0259r/) (14 ot\u00f4bre 1890 \u2013 28 marso 1969) o l'\u00e9 st\u00e6to o 34eximo prescid\u00e9nte di Stati Un\u00eei d'America (1961-1963). Durante a Segonda Gu\u00e6ra Mondi\u00e2 o l'\u00eaa st\u00e6to o m\u00e0scimo comandante de f\u00f2rse ale\u00e6 in Eur\u00f6pa e o l'\u00eaa devent\u00f2u gener\u00e2le a \u00e7inque st\u00e9lle. "}
{"id": "29381", "revid": "1211", "url": "https://lij.wikipedia.org/wiki?curid=29381", "title": "Harry Truman", "text": "Harry S. Truman (8 Mazzo 1884 \u2013 26 Dex\u00e9nbre 1972) o l'\u00e9 st\u00e6to o 33eximo prescid\u00e9nte di Stati Un\u00eei d'America (1945-1953). "}
{"id": "29382", "revid": "1211", "url": "https://lij.wikipedia.org/wiki?curid=29382", "title": "Franklin Delano Roosevelt", "text": "Franklin Delano Roosevelt (pr. /\u02c8ro\u028az\u0259v\u0259lt/, /-v\u025blt/) (30 Zen\u00e2 1882 \u2013 12 Arv\u00ec 1945) o l'\u00e9 st\u00e6to o 32eximo prescid\u00e9nte di Stati Un\u00eei d'America (1933-1945). "}
{"id": "29385", "revid": "10132", "url": "https://lij.wikipedia.org/wiki?curid=29385", "title": "Marmelin", "text": "O marmelin (da-o latin \"minimellinus\") \u00f2 dio marmello o l'\u00e8 o quinto dio da man. Tegnindo a sche\u00f1a de moen gj\u00e2 verso a proppia faccia i marmelin en e die ciu esterne.\nO l'\u00e8 o dio ciu picin. O l'\u00e8 composto da tr\u00e6 falange. O l'\u00e8 controlao da n\u0153uve moscoli e o l'\u00e8 in graddo de comp\u00ee ampi e complesci movimenti.\nTanti ve contian ch'o se ciamma cosc\u00ec percos'o serve \u00e0 \"marmel\u00e2\" fando di segni d'arescozo quande se z\u0153uga a-a mora \u00f2 a-e carte.\nInto Giapon o \"yubitsume\" \u00f2 \"otoshimae\" a l'\u00e8 'n aotomutila\u00e7ion espiatoia rito\u00e2 de u\u00f1a \u00f2 ciu falange do marmelin, antigamente pratic\u00e2 da-i samorai, da-i zugoei insolventi \u00f2 da-e prostitute in segno de devo\u00e7ion a-o protet\u00f4, e a-a giorn\u00e2 d'anc\u0153u ancon in uzo inti organiza\u00e7ioin crimin\u00e6 commi-a \"yakuza\"."}
{"id": "29387", "revid": "12052", "url": "https://lij.wikipedia.org/wiki?curid=29387", "title": "Castries", "text": "Castries (pr. IPA: ) a l'\u00e9 a capit\u00e2le e \u00e7it\u00e6 ci\u00f9 grande da Santa Lu\u00e7ia, ch'a l'\u00e9 'n'izoa di Car\u00e0ibi. Into 2013 a gh'\u00e0iva 'na popola\u00e7ion de 20.000 abitanti."}
{"id": "29389", "revid": "1211", "url": "https://lij.wikipedia.org/wiki?curid=29389", "title": "Mercurio (astronomia)", "text": ""}
{"id": "29390", "revid": "10132", "url": "https://lij.wikipedia.org/wiki?curid=29390", "title": "Neil Armstrong", "text": "Neil Alden Armstrong (5 sg\u00f3sto 1930 \u2013 25 ag\u00f3sto 2012) o l'\u00e9 st\u00e6to 'n astron\u00e0uta americ\u00e0n, o primmo \u00f2mmo ch'o l'\u00e8 st\u00e6to in sci\u00e2 L\u00fbnn-a a-i 21 de l\u00f9ggio do 1969. L'\u00e9 fam\u00f4za a seu fr\u00e2ze: \"That's one small step for [a] man, one giant leap for mankind\" (\"Qu\u00e9sto o l'\u00e9 s\u00f4lo 'n pas\u00e9tto pe 'n \u00f2mmo, in b\u00f3tto stramezu\u00f2u pe l'umanit\u00e6\"). O l'\u00eaa 'n pil\u00f2tto e 'n profes\u00f4 universcit\u00e2io asc\u00ec."}
{"id": "29391", "revid": "12052", "url": "https://lij.wikipedia.org/wiki?curid=29391", "title": "Z\u00f4ve (astronom\u00eea)", "text": ""}
{"id": "29392", "revid": "10132", "url": "https://lij.wikipedia.org/wiki?curid=29392", "title": "Theodore Roosevelt", "text": "Theodore Roosevelt (pr. /\u02c8ro\u028az\u0259v\u0259lt/, /-v\u025blt/) (27 \u00f2t\u00f4bre 1858 \u2013 6 zen\u00e2 1919) o l'\u00e9 st\u00e6to o 26eximo prescid\u00e9nte di Stati Un\u00eei d'America (1901-1909). "}
{"id": "29393", "revid": "12552", "url": "https://lij.wikipedia.org/wiki?curid=29393", "title": "Bolma d'l Messere", "text": "A Bolma d\u2019l Messere (a ven asc\u00ec ciam\u00f4 \"G\u1e5b\u014dtta d\u00ee Sa\u1e5bas\u0305c\u0305\u00ee\", \"Balma del Messere\" o \"Grotta dei Saraceni\" in itali\u00e0n, \"Barma du Mess\u00ea\" o \"Gr\u00f2tta di Sarec\u00e9n\" in albenganese) \u1e5b\u00ea ina g\u1e5b\u014dtta ch\u2019a s\u2019 t\u1e5b\u00f6va \u2018ntl cum\u00fcn d\u2019Ulm\u00e8a, suvo a f\u1e5b\u00e2ziun \u2018d Contaroina.\n\u0160t\u1e5b\u00fct\u00fc\u1e5ba.\nA cavelna \u1e5b\u00ea d\u2019 urigine nat\u00fc\u1e5boa \u00e8 a s\u2019 t\u1e5b\u00f6va ai p\u00ea d\u2019 ina r\u014dcca p\u1e5b\u014dppi d\u2019noi a \u1e5ba f\u1e5b\u00e2ziun \u2018d Contaroina. U s\u2019 dis\u0305c\u0305e ch\u2019 a s\u00e8ggh\u00e8 \u00fcna d\u2019l ci\u00fc\u2019 belle g\u1e5b\u014dtte fultificoi \u2018d t\u00fcttu l\u2019olcu d\u2019 j\u2019 Olpi.\nD\u1e5bentu \u1e5b\u00ea pa\u1e5becchiu g\u1e5b\u014dssa, \u1e5b\u00f4 in\u2019 area d\u2019 cilca dus\u0305c\u0305\u00e8ntu met\u1e5bi quodd\u1e5bi, \u1e5b\u00ea s\u2019r\u00f4 \u2018n s\u00fb d\u2019noi cun in miragniun ch\u2019 l\u2019ha d\u00fb f\u2019n\u00e8\u0161t\u1e5be. \nT\u00fcttu a u rundu, d\u1e5bentu, u j\u2019 \u00e8 in \u0161ca\u1e5bin ch\u2019 u s\u2019lviva a pugioa \u2018n r\u2019pian \u2018n lagniu, p\u2019l isuloa da t\u00e8ra, ma a u d\u00ec d\u2019 \u0292\u00f6, l\u014d\u2019 u n\u2019 j\u2019\u00e8 ci\u00fc\u2019.\nA m\u00f4ta p\u2019l tignia \u2018ns\u00e8mm\u00e8 \u00e8l p\u1e5b\u00ea \u1e5b\u00ea buna \u2018nc\u00f9 au \u00e8 a dimu\u0161t\u1e5ba ch\u00e8 \u00e8l mi\u1e5bagniun u n\u2019\u00e8 \u0161t\u00e0 focc\u1ecbu a \u1e5ba b\u1e5baica, ma l\u2019\u00e8 \u0161t\u00e0 \u0161t\u00fcdi\u00e0 \u00e8 focc\u1ecbu cun \u2018n\u2019 z\u00e8ltu m-\u0161tea.\nU d\u1e5b\u00e8ntu l\u2019\u00e8 v\u00f6jiu i n\u2019 s\u2019 vago \u0161-covi \u014d re\u0161ti d\u2019 pan-\u0161t\u1e5boi, l\u014d\u2019 u fa p-nsoa ch\u00e8 l\u014d\u2019 ch\u2019 l\u2019e\u1e5ba d\u1e5b\u00e8ntu u fusse t\u00fcttu d\u2019lagniu.\u00a0\nU s\u2019 p\u014d p\u2019nsoa a d\u00fb scisctemaziui a s\u2019cunda ch\u00e8 a g\u1e5b\u014dtta a s\u00e8ggh\u00e8 \u0161t\u00f4 duv\u1e5b\u00f4 cumme pu\u0161taziun militoa \u014d bose civile.\n\u2022 A p\u1e5bimma, militoa, a p\u2019lvaghe ina cionca d\u2019 lagniu, ch\u2019a p\u2019lm\u2019t\u00e8va ai suldoi d\u2019 duv\u1e5boa \u00e8l fe\u1e5bitojie ch\u2019 i sun ci\u00fc\u2019 ote. A polte sutta a p\u00e8va esso a t\u00e8ra, s\u2019lvia da g\u1e5b\u014dsse tende.\n\u2022 A s-cunda, civile, a p\u00e8va esso cump\u014d\u0161ta da in pian \u2018n\nlagniu ch\u2019 u p\u2019lm\u2019t\u00e8va l\u2019\u00fcsu d\u00ee dui pioi: \u00fcn \u2018ns\u00e2 t\u00e8ra, \u00fcn \u2018ns\u00fb tavu\u1e5bozzu d\u2019 lagniu. S\u2019 a s\u2019 fusse duv\u1e5b\u00f4 \u2018m\u2019 pu\u0161taziun militoa venta p\u2019nsoa asc\u00ec a d\u2019 j\u2019 \u00fc\u0161\u0161i ch\u2019 i sraiso \u00e8l d\u00fb auv\u00e8lt\u00fc\u1e5be ch\u2019 i s\u2019 t\u1e5b\u00f6vo \u2018ns\u00ee fionchi, dap\u00e8 ara r\u014dcca; c\u014dsa ch\u2019 a n\u2019 s\u1e5b\u00e8va \u0161t\u00f4 s\u00e9\na g\u1e5b\u014dtta a fusse \u0161t\u00f4 duv\u1e5b\u00f4 cumme pu\u0161taziun civile, \u2018nt\n\u0161tu cosu j\u2019 auv\u00e8lt\u00fc\u1e5be i s\u1e5b\u00e8vo r-\u0161toi auv\u00e8lte.\n\u0160t\u014d\u1e5bia.\nA g\u1e5b\u014dtta \u1e5b\u00ea li\u00f4 a l\u2019arivu \u2018nt\u00e2 val\u00f4 d\u00ee sa\u1e5bas\u0305c\u0305\u00ee, ch\u2019 j\u2019 e\u1e5bo\narivoi \u2018nt\u00e2 vol Tonno da \u1e5ba c\u014dlla d\u2019 Nova vignj\u00e8ndu d\u2019nt\u00ee Figui lun\u2019 ch\u2019 j\u2019 av\u00e8vo focciu pau a quai d\u2019 Inejia e lun\u2019ch\u2019 j\u2019 av\u00e8vo camp\u00e0 \u0292\u00fc\u2019 \u2018nt\u00fb 935 d.C., Ca\u0161telvejiu, oci i dis\u0305c\u0305\u1ecbo ch\u2019 fusso arivoi da \u1e5ba vol R\u014djia pas\u00e8ndu p\u2019l la c\u014dlla d\u00ee Scignu\u1e5bi.\n\u2018Nt\u00e2 val\u00f4 i s\u2019 e\u1e5bo f\u2019lmoi p\u2019l m-\u0161-quontu tempu asc\u00ec\np\u2019lch\u00e9 l\u2019e\u1e5ba \u2018n bun p\u014d\u0161tu d\u2019 paltenza p\u2019l l\u2019 raz\u00ee \u2018n Pi\u00eamunte. \u2018Nt\u00f9 \u0161tu m\u014dddu j\u2019 av\u00e8vo lasci\u00e0 d\u00ee sagni \u2018nsu terit\u014d\u1e5bi: div\u00e8lsci p\u014d\u0161ti fultificoi, lunde ch\u00e8 t\u1e5b\u00fbvomma asc\u00ec a g\u1e5b\u014dtta \u2018n qui\u0161tiun.\nUlt\u1e5be a \u1e5ba bolma \u00e8 aruldomma asc\u00ec a t\u00fbre di Sa\u1e5bas\u0305c\u0305\u00ee d\u2019 Bolchi, otru p\u014d\u0161tu d\u2019 rilievu \u0161t\u014d\u1e5bicu. T\u00fctte \u0161t\u2019 cu\u0161t\u1e5buziui \u00e8 oto, ch\u00e8 \u0292\u00f6 i n\u2019 s\u2019 vago ci\u00fc\u2019, j\u2019e\u1e5bo \u0161toi foccie \u2018n z\u014dne ote, p\u2019l p\u00e8a vago da \u1e5ba lunzi s\u2019l\u2019arivova calc\u00fcn.\nLegende.\nU s\u2019 cuntia ch\u00e9 u n\u014dmme d\u2019 \u0292\u00f6\u00f6u s\u00e8ggh\u00e8 rife\u1e5b\u00ec al malch\u00e8se Aleramo, ch\u00e9 s\u2019cundu a legenda u s\u2019 \u1e5ba asu\u0161t\u00e0 p\u1e5b\u014dppi ch\u2019z\u00ec, quon\u2019 ch\u2019 l\u2019e\u1e5ba \u0161-cap\u00e0 cun Adelasia s\u014d fia d\u2019 l\u2019 \u2018mpe\u1e5batua Utun.\nP\u2019l vivo, Aleramo u v\u2019nd\u00e8va calbun ch\u2019 u pultova dai b\u014d\u0161chi v\u00e8lsu Albenga. P\u1e5b\u014dppi \u2018n vol Tonno, s-cundu el div\u00e8lse velsciui, l\u2019av\u00e8va aji\u00e0 l' \u2018mpe\u1e5batua \u014d salva\u00e8ndu l\u00ea \u014d \u00fcn d\u00ee s\u00f6i n\u00e9vi. P\u2019l z\u014d\u2019 a Aleramo u i ven docciu u titulu \u2018d Malch\u00e8se d\u2019l Munfr\u00e0.\nIn ot\u1e5bu p\u2019lsunoggiu ch\u2019 l\u2019av\u00e8va vis\u0305c\u0305it\u00e0 a Bolma d\u00ee sa\u1e5bas\u0305c\u0305\u00ee l\u2019e\u1e5ba \u0161t\u00e0 Lord George Byron, ch\u00e8 l\u2019av\u00e8va \u0161-c\u1e5bicc\u1ecbu \u2018n s\u2019 ina p\u1e5bea d\u00ee v\u00e8lsci puetici, p\u00f6i \u0161par\u00ee.\nI \u0161covi.\nT\u1e5ba \u00e8l 1979 \u00e8 \u00e8l 1982 i sun \u0161toi focci d\u00ee \u0161-covi d\u1e5bentu a cavelna ch\u2019 j\u2019 han pult\u00e0 a\u1e5ba l\u00fc\u1e37s\u0305c\u0305e d\u00ee repelti uriginoa d\u00fb neulitico. Ci\u00fc\u2019 dap\u00e8 a au i sun \u0161toi focci oci \u0161covi da l' \u00fcnivelscit\u00e0 \u2018d Genuva.\nVi\u00f6\u00f6.\nU s\u2019 p\u014d\u2019 arivoa a p\u00ea a\u1e5ba g\u1e5b\u014dtta palt\u00e8ndu da \u1e5ba f\u1e5b\u00e2ziun di Contaroina. U s\u2019 pia a p\u1e5b\u00fbvinc\u1ecboa \u2018n direziun P\u1e5boa - C\u1e5bavaina d\u014dppu zentu \u00e8 zinquonta met\u1e5bi, al p\u1e5bimmu biviu doppu \u00e8l punte \u2018ns Tonno, a\u1e5ba l\u00e8lca, u s\u2019 co\u1e5ba \u2018ns\u00e2 ciclabile Ulm\u00e8a-Punte d\u2019 Nova, a su puntu u s\u2019 tulna \u2018ndr\u00e9 v\u00e8lsu Ulm\u00e8a \u00e8 a cilca dus\u0305c\u0305\u00e8ntu met\u1e5bi u s\u2019 t\u1e5b\u00f6va \u00e8l vi\u00f6a \u2018n salita ch\u2019 u polta a\u1e5ba Bolma.\n\u00c8l vi\u00f6a l\u2019\u00e8 musc\u2019quontu d\u1e5bicc\u1ecbu, alau venta foa at\u00e8nziun al biviu ch\u2019 u ven d\u014dppu; venta pioa a\u1e5ba l\u00e8lca, lasc\u00e8ndu p\u00e8ldo qu\u00e2- \u2018ns\u00e2 d\u1e5bicc\u1ecba ch\u2019 u p\u014dlta velsu u Rian d\u00ee P\u2019ndoji \u00e8 u s\u014d\u2019 b\u00f4zu.\nTuln\u00e8ndu \u2018ndr\u00e9 u s\u2019 p\u014d pioa a via d\u2019l ch\u00e8ru al p\u1e5bimmu biviu ch\u2019 a p\u014dlta v\u00e8lsu i Licatti, pas\u00e8ndu d\u2019 fioncu a l'Orridu d\u2019l P\u1e5boa. Da chiz\u00ec u s\u2019 p\u014d \u2018ndoa v\u00e8lsu i Bovi, \u2018nd\u00e8ndu ap\u1e5b\u00e8ssu a u Rian d\u00ee Bu\u0161\u0161i, velsu Compucum\u00fcn \u00e8 a Busc\u00e8a, p\u2019l p\u00f6\u00f6 ca\u1e5boa \u2018nt\u2019Ulm\u00e8a."}
{"id": "29397", "revid": "12052", "url": "https://lij.wikipedia.org/wiki?curid=29397", "title": "Zazun", "text": "O zazun (pl. \"zazun\" \u00f2 \"zazuin\" - da-o latin \"iei\u016bnus\") o l'\u00e8 'n periodo d'astenscion tot\u00e2 \u00f2 par\u00e7i\u00e2 da-i alimenti \u2013 segge voentaia segge in osservan\u00e7a de 'na prescri\u00e7ion mega \u00f2 de 'n precetto ecclexiastego \u2013 diante-o qu\u00e6 l\u2019organismo o consumma i materi\u00e6 nutritivi amugi\u00e6 in preceden\u00e7a.\nMeixi\u00f1a.\nComme conseguen\u00e7a do zazun se manifesta una perdia de peizo do corpo: a diminu\u00e7ion de peizo a no l'\u00e8 lini\u00e2 ma a ralenta co-o tempo. A perdia de protei\u00f1e e de sostan\u00e7e minerale, con quella de l'\u00e6goa a queste associ\u00e2, a l'\u00e8 o prin\u00e7ip\u00e2 fat\u00f4 responsabbile da perdia de peizo ini\u00e7i\u00e2; sucescivamente una parte sempre maggi\u00f4 da perdia de peizo a l'\u00e8 imputabbile a-o consummo do grasso corp\u00f3io. A rescisten\u00e7a a-o zazun a cangia segondo i organismi, ma o l'\u00e8 squ\u00e6xi p\u00e6gio pe tutti o limmite estremo da perdia glob\u00e2 de peizo (circa o 40%) ch'a caoza a morte pe inani\u00e7ion. A rescisten\u00e7a a-o zazun relativo, con adegoao consummo d'\u00e6goa, inte perso\u00f1e adulte e sa\u00f1e a p\u0153u protr\u00e2se pe squ\u00e6xi doi meixi. O consummo di depoxiti organnichi de riserva e di desp\u00e6gi tesciui durante o zazun o no corpisce m\u00e6ximamente i varri tesciui: o l'\u00e8 mascimo pe-o tesciuo adipozo \u2013 ch'o l'\u00e8 un veo depoxito de riserva \u2013, conscidieive pe-o fig\u00e6to e o sangue, ass\u00e6 modesto pe-i muscoli, squ\u00e6xi nullo pe-o scistema nervozo.\nReligioin.\nInto zazun pe scopi religioxi gh'\u00e8 da distingoe o zazun privao, remisso a-a voent\u00e6 di scingoli, da-o zazun pubbrico, vosciuo da l'intrega comunit\u00e6. Questo o p\u0153u \u00ease natur\u00e2, conscistente inte l'astinen\u00e7a assolua da-o mangi\u00e2 e da-o beive, \u00f2 conven\u00e7ion\u00e2, co-o permisso de d\u0153uvi\u00e2 in \u00e7erta mezua \u00e7erti \u00e7ibbi e bevande. Quant'a-o scopo asc\u00ec, e quindi a-o so senso e val\u00f4, o zazun o varria grandemente. Inan\u00e7itutto o p\u0153u \u00ease l'esprescion natur\u00e2 do doo, e quindi \u00ease d\u0153uviao comme \u00e7eimonnia de desmuo. Sott'atro aspetto, o zazun o l'\u00e8 taloa d\u0153uviao comme atto de purifica\u00e7ion preparatoia pi ogni opia\u00e7ion ch'a mette in comunica\u00e7ion l'ommo con D\u00ea, e specce pi-a manduca\u00e7ion do \u00e7ibbo sacrament\u00e2: cosc\u00ec inta festa de Tesmoforie \u00e0 Atene, inti misteii d'Eleuxi, d'Attis e d'Ixide, inta prattica da magia, inte l'Upavazatha di Bramen, ecc. Senso anallogo g'ha o zazun ch'o precede presso i crestien o bateximo, l'\u0153\u00fccaristia e l'orde sacro. De ciu o zazun o l'ha acattao o senso de 'n atto de peniten\u00e7a, ordenaiamente acompagnao da-a preghea, pi \u00f3tegn\u00ee o perdon de pecc\u00e6: cosc\u00ec presso i Ebrei a grande festa de l'espia\u00e7ion, o giorno 10 do meize settimo, a conscisteiva prin\u00e7ipalmente into zazun (Levitico, XVI, 29) e quindi a l'ea asc\u00ec d\u00eeta \u1f21 \u03bd\u03b7\u03c3\u03c4\u03b5\u03af\u03b1 \"o zazun\" (Atti, XXVII, 9). Ciu tardi o zazun o l'\u00e8 st\u00e6to prin\u00e7ipalmente consciderao mezo de mortifica\u00e7ion de pascioin, specce da goa; ma cosc\u00ec asc\u00ec o l'ha conservao o so val\u00f4 religiozo comme gradio a D\u00ea e meit\u00f3io, onde a-o tempo de Cristo o zazun o l'ea ritegnuo u\u00f1a de tr\u00e6 \u0153uvie meitoie da piet\u00e6 giudaica, e da-i mussurmoen o l'\u00e8 posto fra i \u00e7inque dovei religioxi essen\u00e7i\u00e6.\nO Gexo o s'\u00e8 servio do zazun de 40 giorni (Mat\u00ea, IV, 2; Lucco, IV, 2), comme prepara\u00e7ion a-a so predica\u00e7ion; o l'ha riconosciuo espressamente o zazun qu\u00e2 mezo pi \u00f3tegn\u00ee a for\u00e7a do spiito necessaia pe cacci\u00e2 i demonni ciu possenti (Matt\u00ea XVII, 21), e quant'a l'uzo do zazun commi \u0153uvia meitoia, lonxi da-o riprov\u00e2lo, o l'inteize port\u00e2 'na core\u00e7ion a-e perverscioin fariz\u00e6ghe. St\u00e0 o f\u00e6to per\u00f2 che diante a predica\u00e7ion ni o Gexo ni i so discippoi zazunon de propoxito; pe-o momento e necescit\u00e6 e o fruto da so predica\u00e7ion conseggiavan atro (Marco II, 13-27 e parallelli III, 20; ghe, 31).\nA Gexa invece a segu\u00ec, de bon'\u00f4a, l'uzo di Giudei che soleivan zazun\u00e2 doe votte a-a settema\u00f1a (o lunesd\u00ec e a z\u0153uggia), ma in giorni desp\u00e6gi da liatri, saiv'\u00e0 d\u00ee o m\u00e2cord\u00ec e o venard\u00ec (Didach\u00e9, VIII, 1), escluzo donque sempre o sabbo. I giorni de zazun se divan \"dies stationis\" \u00f2 \"vigiliae\", pe l'analogia co-a guardia che fava i militari, necessaiamente zazunando, inti posti avan\u00e7\u00e6. A streita astinen\u00e7a a se rompiva a-a seja co-a \u00e7elebra\u00e7ion de l'\u0153\u00fccaristia, ma into sec. III comen\u00e7\u00f2 in Ocidente l'uzo de romp\u00ee o zazun \u00e0 nona (ciu tardi sci\u00f1 \u00e0 sesta, saiv'\u00e0 d\u00ee \u00e0 mezogiorno, co-ina \u00e7e\u00f1a pici\u00f1a a-a seja), estendendolo in compenso a-o sabbo doppo.\nScin \u00e0 l'et\u00e6 subapostollica remonta l'institu\u00e7ion pubbrica do zazun pasqu\u00e2, pe 'na ciu streita interpreta\u00e7ion da paola do Gexo relativa a-o zazun durante l'assen\u00e7a do spozao (Marco, II, 20). De Gexe l'inteizan into senso che se dovesse zazun\u00e2 into sabbo santo, o giorno tra-a morte e a ressure\u00e7ion, di atre gh'azonsan asc\u00ec o venard\u00ec, giorno da morte, e di atre, a-a meit\u00e6 do sec. III, ghe compreizan tutta a settema\u00f1a santa. Dap\u0153u \u00e0 l'idea da pascion se g'azonse quella do zazun praticao da-o Gexo into dezerto pe 40 giorni, e cosc\u00ec ne v\u00e8gne a quaixima, \u00f2 zazun de quaranta giorni, compreizo a setema\u00f1a santa. Otr'a-a quaixima, i Greghi g'han atri trei tempi de zazun: un, squ\u00e6xi atrettanto longo, primma do D\u00ean\u00e2, dito de San Feipo, perch\u00e9 o comen\u00e7a da-o giorno da festa de questo apostolo, da liatri o 14 novembre; un atro dito di Apostoli, da-o lunesd\u00ec doppo Pentecoste scin a-a festa di santi P\u00ea e Paolo, o 29 zugno; e l'urtimo, dito de Maja, da-o 1 a-o 15 d'agosto, festa de l'Asson\u00e7ion (\u03ba\u03bf\u03af\u03bc\u03b7\u03c3\u03b9\u03c2) da Vergine, ma in origgine de 'na sola settema\u00f1a. In Ocidente, S. Aostin o conosce un breve zazun doppo Pentecoste e un atro primma de D\u00ean\u00e2; ma into sec. V a Romma S. Lion Magno (440-61) o no ne fa arcu\u00f1a men\u00e7un. A Romma invece, segondo o \"Liber pontificalis\", scin da-o tempo de S. Callisto (217-222), fu introduto l'uzo - aparentemente apr\u0153uv'a-i testi sacri do Zacaja, VIII, 19, e Salmo IV, 8, ma in realt\u00e6 probabilmente apr\u0153uv'\u00e0 l'esempio di gentili - de 'n zazun, o m\u00e2cord\u00ec, venard\u00ec e sabbo, inti meixi di arecugeite do gran, do vin e de l'\u0153uio, saiv'a d\u00ee zugno, settembre e dexembre. De ch\u00ec v\u00e8gne pe tutto l'Ocidente l'uzo do zazun di quattro tempi \u00f2 tempora (in todesco \"Quatember\")."}
{"id": "29398", "revid": "12552", "url": "https://lij.wikipedia.org/wiki?curid=29398", "title": "\u00c2ta V\u00eea di M\u00f3nti L\u00ecguri", "text": "L'\u00c2ta V\u00eea di M\u00f3nti L\u00ecguri (abrevi\u00e2 de sovente con AVML o ci\u00f9 seplicem\u00e8nte \"\u00c2ta V\u00eea\", in arbenganese \"\u00c2ta V\u00eea di Munti L\u00ecg\u00fc(r)i\", \"\u00d4ta Via di Munti Lig\u00fcri\" in finar\u00ecn, in garesc\u00ecn \"Ota Via de Muntagne da Lig\u00fcria\", in nov\u00e9ize \"\u00d2ta V\u00eea di Munti L\u00ecguri\") o l'\u00e8 'n itiner\u00e2io d'escorscio\u00een l\u00f2ngo squ\u00e6xi 440\u00a0km ch'o se svil\u00f9ppa in scio confin natu\u00e2le ch'o definisce o versante mar\u00ecttimo l\u00ecgure.\nStoia.\nL'\u00c2ta V\u00eea a l'\u00e8 nasci\u00fba ofi\u00e7ialm\u00e8nte into 1983 da in progetto ch'o v\u00e0 a riun\u00ec o \u00c7entro St\u00f9ddi Unioncamere L\u00ecguri, o Club di Arp\u00ecn Italien e a Federa\u00e7i\u00f3n Italiann-a Escurscion\u00ecsmo. Sta r\u00e6 a l'\u00e8 totel\u00e2 gra\u00e7ie a-a l\u00e9zze region\u00e2le do 25 de zen\u00e2 do 1993, n\u00f9mero 5 ch'a l'ha afid\u00f2u a gestion a inn-a associa\u00e7i\u00f3n co-o m\u00e6ximo nomme costito\u00eea in m\u00f2ddo ap\u00f6xito. In percorso o l'ha asc\u00ec anticip\u00f2u o traci\u00f2u de l'\u00c2ta V\u00eea d'ancheu: o l'\u00e9a segnal\u00f2u inti pr\u00ecmmi \u00e0nni d\u00f2ppo a go\u00e6ra da-a F.I.E. (Federa\u00e7i\u00f3n Italiann-a Escurscion\u00ecsmo) o t\u00f2cco fra a C\u00f2lla do Z\u00f4vo (SV) e a C\u00f2lla de \u00c7\u00e9nto Cr\u00f4xe (SP).\nPerc\u00f3rso.\nO percorso o l'\u00e8 fra\u00e7ion\u00f2u in 44 t\u00e0ppe de diferenti longhesse e dificolt\u00e6 e o l'\u00e8 segnal\u00f2u co 'n segnav\u00eea r\u00f3sso-gianco-r\u00f3sso co-a scrita \"AV\" inta parte gianca. O ponto ci\u00f9 a ponente o se tr\u00eauva inta \u00e7it\u00e6 de Vintimiggia, m\u00e8ntre o termin\u00e2le a lev\u00e0nte o se tr\u00eauva a Ceparann-a, inta ciann-a de Bol\u00e0n, a-o confin co-a region Toscann-a.\nO sent\u00ea o traversa o P\u00e0rco natu\u00e2le region\u00e2le de \u00c0rpi L\u00ecguri, o P\u00e0rco natu\u00e2le de Cab\u00e0nn-e de Marcai\u00eau e o P\u00e0rco natu\u00e2le region\u00e2le de l'\u00c0veto. O mom\u00e9nto de mascima artessa toc\u00e2 into percorso o l'\u00e8 o m\u00f3nte Sciacar\u00e9llo (2201\u00a0m s.l.m.).\nL'\u00c2ta V\u00eea a l'\u00e8 percor\u00ecbile intregam\u00e9nte a p\u00e9 o asc\u00ec (pe longhi t\u00f2cchi) in bi\u00e7icletta da mont\u00e0gna (ranpigh\u00ecn) \u00f2 a cav\u00e0llo. Quarched\u00f9nn-a de tappe o de por\u00e7io\u00een de ste chi se p\u00eauan f\u00e0 co-a m\u00e0china o co-a m\u00f6to in sci\u00e2 stradda asfalt\u00e2 \u00f2 ster\u00e2.\nTappe.\nGhe sun \u00e7erte variet\u00e6 do perc\u00f3rso individo\u00f2u into 1983, a ci\u00f9 inport\u00e0nte de ste chi a l'\u00e8 quella ch'a p\u00ecggia in conscidera\u00e7i\u00f3n e tappe 38 e 39 comme inn-a sola, coleg\u00e0ndo diretam\u00e8nte o Passo da Capel\u00e9tta co-o Passo C\u00e2savit\u00e9llo.\nSent\u00ea It\u00e0lia.\nL'\u00c2ta V\u00eea di M\u00f3nti L\u00ecguri fa a p\u00e0rte do prog\u00e8tto ciam\u00f2u Sent\u00ea It\u00e0lia, itiner\u00e2io longo ci\u00f9 de 6000 chil\u00f2mmetri ch'o parte da Trieste, e u trav\u00e8rsa t\u00f9tto l'arco arp\u00ecn, a cad\u00e9nn-a di Apen\u00ecn, a Si\u00e7illia e a Sardegna fin a Santa Ter\u00e9iza de Gal\u00fba, ad\u00eauviando asc\u00ec e r\u00e6e de vi\u00eau de l'\u00c2te V\u00eee da Val d'A\u00f2sta, a piemont\u00e9ize GTA, a tosc\u00e0nn-a GEA, ci\u00f9 qu\u00e9lle de l'\u00d9nbria."}
{"id": "29401", "revid": "12052", "url": "https://lij.wikipedia.org/wiki?curid=29401", "title": "I Zo\u00eani Canter\u00ecn de S\u00e0nt'Or\u00e7\u00e9ize", "text": "I Zo\u00eani Canter\u00ecn de S\u00e0nt'Or\u00e7\u00e9ize (\"I Giovani Canterini di Sant'Olcese\" in itali\u00e0n) s\u00f3n in gr\u00f9ppo muxic\u00e2le, \u00f2 pe m\u00eagio d\u00ee 'na squ\u00e0ddra, de c\u00e0nto do tralal\u00earo, unn-a de ci\u00f9 inport\u00e0nti esprescio\u00een da m\u00fbxica in zen\u00e9ize.\nSt\u00f6ia.\nScib\u00e9n che i pr\u00ecmmi inc\u00f3ntri tra i s\u00f2 m\u00e9nbri rem\u00f3ntan za a-o 1993, a squ\u00e0ddra a l'\u00e9 ofi\u00e7ialm\u00e9nte nasci\u00fba into 1994, co-a s\u00f2 pr\u00ecmma exibi\u00e7i\u00f3n a-o Ti\u00e2tro C\u00e0rlo Fel\u00ee\u00e7e. O gr\u00f9ppo a l'\u00e9 form\u00f2u da canto\u00ee e muxic\u00ecsti che travagi\u00e2van into c\u00e0npo da m\u00fbxica \u00e9tnica e che pi-\u00e2 ci\u00f9 p\u00e0rte vegn\u00eevan da-a z\u00f6na de S\u00e0nt'Or\u00e7\u00e9ize, p\u00e0ize der\u00ea a Z\u00eana da-o qu\u00e6 \u00e0n pigi\u00f2u o n\u00f3mme.\nDo\u00ee \u00e0nni d\u00f2ppo a s\u00f2 forma\u00e7i\u00f3n, a squ\u00e0ddra a l'\u00e0 go\u00e2gn\u00f2u a set\u00e9n edi\u00e7i\u00f3n do \"Premio Citt\u00e0 di Recanati 1996 - Nuove tendenze della canzone d'autore\" co-o p\u00e9sso \"O trallalero canson de 'na vitta\" (\"O tralal\u00earo cans\u00f3n de 'na v\u00ectta\" seg\u00f3ndo a graf\u00eea ofi\u00e7i\u00e2) do P\u00f2ulo Bez\u00e0gno, m\u00e9istro e contr\u00e6to do gr\u00f9ppo. Qu\u00e9sta cans\u00f3n, scimilm\u00e9nte che inte \u00e2tre squ\u00e0ddre de tralal\u00earo, a l'\u00e9 st\u00e6ta scr\u00eeta c\u00f3mme 'na sp\u00e9cce de \"\u00ccnno\" do gr\u00f9ppo da-o s\u00f2 diret\u00f4 art\u00ecstico. I Zo\u00eani Canter\u00ecn de S\u00e0nt'Or\u00e7\u00e9ize s\u00f3n cosc\u00ec divent\u00e6 o pr\u00ecmmo gr\u00f9ppo de c\u00e0nto popol\u00e2re zen\u00e9ize a go\u00e2gn\u00e2 'n pr\u00e9mio de rilev\u00e0nsa na\u00e7ion\u00e2le e interna\u00e7ion\u00e2le, gr\u00e0\u00e7ie a 'na cans\u00f3n d'aot\u00f4 co-e sonorit\u00e6 t\u00ecpiche di tralal\u00eari.\nInto m\u00e6ximo \u00e0nno, a squ\u00e0ddra a l'\u00e0 ri\u00e7ev\u00fbo \u00e0nche o \"Pr\u00e9mio Region\u00e2le L\u00ecgure\", inta categor\u00eea \"M\u00fbxica\", pe av\u00e9i port\u00f2u con suc\u00e8sso o tralal\u00earo zen\u00e9ize f\u00eaua da-i conf\u00ecn da Regi\u00f3n Lig\u00f9ria, \u00f3ltre a av\u00e9i parte\u00e7ip\u00f2u a-a pr\u00ecmma manifesta\u00e7i\u00f3n interna\u00e7ion\u00e2le, a Folkest do '96.\nInto 2011 a squ\u00e0ddra a l'\u00e9 st\u00e6ta riconosci\u00fba c\u00f3mme \"Gr\u00f9ppo de Inter\u00e8sse Na\u00e7ion\u00e2le\" da-o Minist\u00earo pe-i B\u00eani e e Ativit\u00e6 Coltur\u00e2li.\nA-a giorn\u00e2 d'ancheu, I Zo\u00eani Canter\u00ecn de S\u00e0nt'Or\u00e7\u00e9ize cont\u00ecnoan e pr\u00f2pie exibi\u00e7io\u00een e l'\u00f2pera de pr\u00e0tica e difux\u00f3n do tralal\u00earo, sp\u00e9cce tra-e n\u00eauve genera\u00e7io\u00een, pe prom\u00eauve a colt\u00fba do c\u00e0nto l\u00ecgure a ci\u00f9 v\u00f4xe gr\u00e0\u00e7ie a l'ativa\u00e7i\u00f3n de 'n lou\u00eaio perman\u00e9nte ch'o se t\u00eagne \u00f2gni setem\u00e0nn-a inta s\u00eade da squ\u00e0ddra."}
{"id": "29402", "revid": "12052", "url": "https://lij.wikipedia.org/wiki?curid=29402", "title": "I Giovani Canterini di Sant'Olcese", "text": ""}
{"id": "29404", "revid": "12052", "url": "https://lij.wikipedia.org/wiki?curid=29404", "title": "\u00c0rpi L\u00ecg\u00fcri", "text": "E \u00c0rpi L\u00ecg\u00fcri (\"\u00c0rpi L\u00ecg\u00fc(r)i\" in arbengane\u015be o \"\u00c0rpe L\u00ecg\u00fc(r)i\" inta variet\u00e8 castreve\u00efna e erl\u00e9\u015be, \"Orpe Lig\u00fcri\" in garesc\u00ecn, \"Olpi L\u00ecg\u00fcri, o Figune in urme\u00e0scu\"), sun quella sudivix\u00f9n de l'arcu arp\u00ecn ch'a ne custitu\u00ecsce a parte inisi\u00e0le e ch'a se tr\u00f6va ai cunf\u00ecn fra e regi\u00f9i du Piemunte, da L\u00ecg\u00fcria e de \u00c0rpi M\u00e0rittime (Fransa).\nCunf\u00ecn.\nSegundu a SOUISA e \u00c0rpi L\u00ecg\u00fcri sun ina sesi\u00f9n arp\u00ecna a parte, cuntegn\u00fca inta \"sesi\u00f9n 1\" ch'a f\u00e0 parte de \u00c0rpi du Sud-pun\u00e8nte. I l\u00ecmiti mascimi da cad\u00e9na sun, a levante u C\u00f2lla de Cadeb\u00f9na (d\u00ectu asc\u00ec \"A Buchetta d'Aut\u00e0\"), ch'u segna a n\u00e0scita da cad\u00e9na di Apen\u00ecn, m\u00e8ntre a punente u se tr\u00f6va u C\u00f2lle de Tenda, che e div\u00ecdde dae Pre\u00e0lpi de N\u00ecssa e d\u00e2e \u00c0rpi Marittime.\nSegundu a Partisi\u00f9n de \u00c0rpi, e \u00c0rpi L\u00ecg\u00fcri e sun in gr\u00f9ppu de \u00c0rpi Marittime e ci\u00fc preci\u015bamente sun a frasi\u00f9n ci\u00fc a punente de ste chi, esendu indic\u00e2e cumme gruppu \"1a\", nu esendu difatti ina sesi\u00f9n destac\u00e2. I cunfin traci\u00e2i sun i m\u00e8ximi, ma u C\u00f2lle de Tenda nu segna ci\u00fc u cunfin fra dui sesi\u00f9i, ma fra dui gruppi, truv\u00e0nduse au de l\u00e0 de stu li \"\u00c0rpi du Varu\" (gruppu \"1b\").\nIntu XIX seculu u limite fra e \u00c0rpi L\u00ecg\u00fcri e quelle Marittime u l'\u00e9a cumunque st\u00e2itu rapre\u015bent\u00e2u da C\u00f2lle de Tenda, scicumme che u sep\u00e2a due \u015bone carateri\u015b\u00e2e da furme e anbienti diferenti: a punente ci\u00fc aute e inpervie, mentre a levante ci\u00fc d\u00fbsi.\nStu munte chi u l'\u00e8 da tantu tenpu ricunusci\u00fcu a livellu geulogicu cumme u l\u00ecmite fra e dui clascificasi\u00f9i, pr\u00f2piu p\u00e9 e e carateristiche diferenti di dui nuclei arp\u00ecn. Dau l\u00e0ttu a levante, quarched\u00fcn u vegheva inti tenpi pass\u00e2i asc\u00ec u cunf\u00ecn ci\u00fc spust\u00e2u, pe quarched\u00fcn da individ\u00fc\u00e0 cu-u Briccu du S-ci\u00e0vu, mentre pe autri cu-u Zuvu de Santa Giustina, anc\u00f6i parte de l'Apen\u00ecn L\u00ecg\u00fcre, d\u00ectu asci senplicemente C\u00f2lle du Zuvu.\nClascificasi\u00f9n.\nU numme \u00c0rpi L\u00ecg\u00fcri u cunpa\u00ecsce p\u00e9 a pr\u00ecmma votta inte l'\u00e0nnu 1926, quande a vegne adut\u00e2 p\u00e9 indic\u00e0 a parte ci\u00fc a punente de \u00c0rpi Marittime, d\u00fc\u00e0nte u IX Cungressu Geugraficu Italian. Autri nummi pe\u00f2 l'\u00e9an st\u00e2iti \u015ba pre\u015bent\u00e2i p\u00e9 identific\u00e2 stu t\u00f2ccu da cad\u00e9na, u l'\u00e8 in e\u015bempiu a denuminasiun \"Arpi Marittime de Punente\", d\u00f6v\u00f6\u00e2 da Pietro Gioffredo inte l'\u00d6ttusentu.\nIntu fratenpu studiuxi eurup\u00e8i cumme Friedrich Umlauft o Karl August Zehden, cunscide\u00e0van \u015ba e \u00c0rpi L\u00ecg\u00fcri cumme u primmu gruppu da cadena, destac\u00e2u d\u00e2 quelle Marittime cu-e qu\u00e2li cun\u00ecna a punente, in curispundensa da Colla de Tenda.\nClascificasi\u00f9n SOIUSA (d\u00e2u 2005).\nA part\u00ec da l'\u00e0nnu 2005, a l'\u00e8 st\u00e2ita inse\u00eca a n\u00f6va clascificasi\u00f9n da SOIUSA (Sudivixun Urugrafica Internasiun\u00e0le \u00dcnific\u00e2 du Scistemma Arp\u00ecn), segundu sta chi, dunca, e \u00c0rpi L\u00ecg\u00fcri e sun ina sesi\u00f9n de \u00c0rpi Sud-usident\u00e0li, spart\u00ece poi in autre sutta-categu\u00ece, l'\u00fcna div\u00ec\u015ba da l'\u00e0utra da l'autessa da C\u00f2lla de N\u00e0va:\nPre\u00e0rpi L\u00ecg\u00fcri\n\u00c0rpi du Marguar\u00e8is\nCarater\u00ecstiche gener\u00e0li.\nD\u00e2u colle de Cadeb\u00f9na u prufili urugr\u00e0ficu u cumensa a is\u00e2se man man, p\u00fc restandu au de sutta di 1400 m.sl.l.m. Inte stu tr\u00e0ttu denumin\u00e2u Savune\u015be-Finale\u015be e s\u00ecmme ci\u00fc aute sun u Muntre Carmu de L\u00f6a (1386\u00a0m), u Munte Settep\u00e0n (1386\u00a0m) e u Br\u00ecccu de l'Agnel\u00ecn (1335\u00a0m).\nPass\u00e2 a C\u00f2lla de San Ben\u00e0rdu (a Gar\u00e9sce), auta 957\u00a0m, u paesaggiu u se f\u00e0 deci\u015bamente ci\u00fc arp\u00ecn, s\u00fcpe\u00e0ndu i 1500\u00a0m cu-e s\u00ecmme du Gal\u00e9 (1708\u00a0m) e du \"Munte D\u00fcb\u00e0ssu\" (1545\u00a0m), du \"munte Arm\u00e9tta\" (1739\u00a0m) e de quellu \"da Guardia\" (1658\u00a0m). A punente da c\u00f2lla de San Ben\u00e0rdu de Mend\u00e0iga (1263\u00a0m) a linea de cunfin fra u bac\u00ecn l\u00ecg\u00fcre e quellu pad\u00e0n se \u00ecssan au de surva di 2000\u00a0m, fin aa s\u00ecma du \"Munte Sciacar\u00ea\" (2201\u00a0m), a ci\u00fc auta de t\u00fcttu u set\u00f9re inperi\u00e9\u015be.\nAu de s\u00e0 da s\u00ecmma du munte Saccarellu (o Sciacar\u00ea), u sparti-\u00e0igua u se der\u00e0mma in diferenti diresi\u00f9i, versu sud-est e, d\u00f2ppu a depresci\u00f9n du P\u00e0ssu de Colla Ard\u00e8nte (1586\u00a0m), se \u00ecssa anc\u00f9a surva ai 2000\u00a0m cu-a s\u00ecmma M\u00e0rta (2136\u00a0m), u munte \"Grai\" (2012\u00a0m) e u Munte Pr\u00eca Veggia (2038\u00a0m). Ultrepass\u00e2u l'inpunente cuntraf\u00f2rte ruciu\u015bu du Munte Tur\u00e0ggiu (1972\u00a0m), u ch\u00ecna in breve t\u00e8npu versu Vintim\u00eca. A segunda cadena a se dest\u00e0cca daa vix\u00ecna S\u00ecmma Missun(2356\u00a0m) e se svil\u00fcppa pe na dex\u00ecna de chil\u00f2mmetri versu est, includ\u00e8ndu il mas\u00eccciu isul\u00e2u de l\"'arpe de Cuxe\" (1907 m). Ina terza cadena as e destacca d\u00e2u gr\u00f9ppu du Sciacar\u00ea in diresi\u00f9n sud-punente e , doppu u munte \"Munega\" (1882 m), u v\u00e0 versu u munte Bign\u00f9ne e a c\u00f2sta de Sanremmu.\nU sparti-\u00e0igua prinsip\u00e0le u l'\u00e8 pe\u00f2 quellu ch'u delimita a v\u00e0lle du R\u00f2ja fin aa C\u00f2lla de Tenda. Inte stu tr\u00e0ttu, dunde u se tr\u00f6va u cunfin fra u Piemunte e u dipartimentu franse\u015be de \u00c0rpi Mar\u00ecttime se tr\u00f6van ie s'\u00ecmme ci\u00fc aute de t\u00fctta cad\u00e9na: u munte Bertr\u00e0nd (2482 m), a P\u00f9nta Marguareis (2651 m), a Testa Ciaud\u00f2n (2386 m) e u munte \"B\u00e9ccu\" (2300\u00a0m).\nA l'autessa da \"Punta Marguareis\" in autra durs\u00e0le u se destacca versu levante, sta l\u00ec a delimita a l'auta valle du T\u00e0naru, dunde sun scitu\u00e2i u \"munte Mongioie\" (2630\u00a0m), ci\u00fc u P\u00ecssu d'Urm\u00e9a (2476\u00a0m) e u \"munte Antur\u00f2ttu,\" and\u00e0ndu versu Gar\u00e9sce (2144\u00a0m). Da st'inpurtante linea de cunfin fra u bas\u00ecn l\u00ecg\u00fcre e quellu piemunt\u00e9\u015be, ch'a sc\u00f9re pe squ\u00e2xi 50\u00a0km, partan s\u00e8rte valli segund\u00e2je, cunusci\u00fce asc\u00ec cumme \"valli muntregal\u00e9\u015bi\": a valle du Ca\u015b\u00f2ttu, \u00c9lleru, Curs\u00e0ja, maudagna e Ruburent\u00e8llu. Asc\u00ec a vale du s-ci\u00fcmme M\u00f2ngia, scitu\u00e2 ci\u00fc a lev\u00e0nte a l'\u00e8 cunscider\u00e2 p\u00e0rte de v\u00e0lli munregal\u00e9\u015bi. In sce cr\u00e9ste sparti-\u00e0igua fra ste valli chi se v\u00e8rbenautre s\u00ecmme de nutevuli dimenmsci\u00f9i, cumme u munte \"Mundul\u00e9\" (2382\u00a0m) e u \"munte di Baussetti\" (2002\u00a0m).\nE \u00c0rpi L\u00ecg\u00fcri sun e sule dunde u l\u00e0ttu \"internu\" de l'arcu arpin, vut\u00e2u versu a cian\u00fca Pad\u00e0na e u l\u00e0ttu \"esternu\", vut\u00e2u versu u M\u00e2 L\u00ecg\u00fcre, sun p\u00e9 a magiur\u00e0nsa intu terit\u00f2iu itali\u00e0n.\nSt\u00f2ia.\nA \u015bona de muntagna de \u00c0rpi L\u00ecg\u00fcri a l'\u00e8 st\u00e2ita abit\u00e2 fin d\u00e2a preist\u00f2ia, cumme pr\u00f6van i diferenti rep\u00e8rti archeul\u00f2gici rinvegn\u00fci inte t\u00fcttu u gr\u00f9ppu arp\u00ecn. In \u00e9puca pre-rumana se ghe stansian e pupulasi\u00f9i de trib\u00f9 l\u00ecg\u00fcri (m\u00e0scima i Ing\u00e0uni, i Intem\u00e9li, i Sab\u00e0ssi e i Viag\u00e9nni), purtando asc\u00ec a so lengua, rest\u00e2 asc\u00ec inti nommi de serti posti. Inte \u015bone culuc\u00e2e a in autessa ci\u00fc elev\u00e2 sun anc\u00f9a aa\u00f9 pre\u015benti tipulug\u00ece de edifissi e de \u00f2pere tradisiun\u00e0li, culeg\u00e2e aa v\u00ectta in arp\u00e9\u015b\u015bu, cumme e \"\u00e0rme\" (termine ch'u v\u00e0 a indic\u00e0 in rip\u00e0ru sutta a 'n sper\u00f9n de pr\u00eca), e \"s\u00e9le\", luc\u00e0li destin\u00e2i aa cunservasi\u00f9n du furmaggiu e \"ca\u015b\u00e8lle\", tipici rip\u00e0i in pria, cu-e m\u00fc\u00e0ie a seccu d\u00f6v\u00f6\u00e2e d\u00e2i past\u00f9 d\u00fcante a stagi\u00f9n est\u00ecva e cumme red\u00f2ssu pe i atressi agriculi. Aa cult\u00fca pastur\u00e0le l'\u00e8 asc\u00ec lig\u00e2 a viabilit\u00e8 pedun\u00e0le tradisiun\u00e0le, \u00fc\u015b\u00e2 nu sulu p\u00e9 ra\u015bunse i diferenti sentri abit\u00e2i munt\u00e0ni, ma asc\u00ec p\u00e9 a tran\u015b\u00fcm\u00e0nsa versu a Riv\u00eaa de Pun\u00e8nte o versu a cian\u00fca. Quarc\u00fcn de sti cam\u00ecn van a rip\u00ef\u00e0 e vie de cum\u00fcnicasi\u00f9nrum\u00e0ne o prerum\u00e0ne.\nDoppu a f\u00ecn de l'Inp\u00e9u Rum\u00e0n de Pun\u00e8nte a \u015bona \u00c0rpi a l'\u00e9a st\u00e2ita cunt\u00e9\u015ba fra i bi\u015bant\u00ecn, ch'i l'axevan f\u00e2itu ina linea de dif\u00e9\u015ba in sa dr\u00eeta idrugr\u00e0fica da s-ci\u00fcm\u00e2ia du T\u00e0naru, e i Lungubardi, che chin\u00e0ndu d\u00e2a Cian\u00fca Pad\u00e0na riusc\u00e8ndu a cunquist\u00e0 \u015a\u00e9na. Intu periudu de l'Autu Mediu\u00e9vu a regiun a l'\u00e9a st\u00e2ita interess\u00e2 d\u00e2e scurer\u00ec\u00e8 di Sarac\u00e9ni, che fosci intu X seculu se ins\u00e9ddian in serte lucalit\u00e8, cumme a Barma du Mess\u00ea e a T\u00f9re de B\u00e0rchi, intu cum\u00fcna d'Urm\u00e9a. Sti li sun poi st\u00e2iti debel\u00e2i da 'na s\u00e9ie de canp\u00e0gne purt\u00e2e av\u00e0nti da Gugli\u00e8lmu I de Pruvensa.\nStu set\u00fb u l'\u00e9 poi divegn\u00fcu te\u00e0tru de inpurtanti uperasi\u00f9n de gu\u00e8ra culig\u00e2e cu-e canp\u00e0gne d'Italia de purt\u00e2e av\u00e0nti da Napule\u00f9n Bunap\u00e0rte, cun scuntri fra ee truppe franse\u015bi e quelle austr\u00ecache-piemunt\u00e9\u015bi, scuntri ch'i portan asc\u00ec aa custrusiun de furtificasiun e trincee. P\u00fce intu periudu da Rexistensa i pai\u015bi de muntagna de l'entrut\u00e8ra l'\u00e0n vistu cunflitti arm\u00e2i fra i partigi\u00e2i e i na\u015b\u015bi-fasc\u00ecsti.\nV\u00e0lli.\nE prinsip\u00e0li v\u00e0lli inte \u00c0rpi L\u00ecg\u00fcri e sun:\nL\u00e2ghi.\nInte \u00c0rpi L\u00ecg\u00fcri nu sun pre\u015benti l\u00e2ghi nat\u00fc\u00e0li de grandi dimensci\u00f9n. Ghe sun di l\u00e2ghi picen\u00ecn de u\u00efgine carscica inte muntagne de v\u00e0lli munregal\u00e9\u015bi: u \"L\u00e2gu de M\u00f6je\", u \"L\u00e2gu di Biec\u00e2i\" e u \"L\u00e2gu Rata\u00efa\" inte l'auta valle de l'\u00c9lleu. Se tr\u00f6van p\u00f2i u \"L\u00e2gu da Brign\u00f6a\" e quellu da \"Rasch\u00eaa\" ai p\u00e8i du munte Mungioje a setentri\u00f9n e u lagh\u00e9ttu du Marguar\u00e8is suttu a punta de stu munte. Inte l'Auta Valle du T\u00e0naru gh'\u00e8 u L\u00e2gu du P\u00ecssu, vixin au \"Pissu d'Urm\u00e9a\"; Fin a l'ininprins\u00ecpiu da st\u00e8i se pre\u015bentan cuv\u00e8rti de neve, mentre sulitamente versu a fin da stagiun cauda sun cunpletamente sci\u00fcti.\nEstisten dui l\u00e2ghi artifisi\u00e0li: il \"L\u00e2gu de O\u015beja\" in Val Burnia e u \"L\u00e2gu de Tenarda\", ai cunfin fra di Tri\u00f6a e Pigna.\nRef\u00fcxi arp\u00ecn.\nPer rende ci\u00fc fassile l'escursciunismu e a sal\u00ecta fra e punte arpine sun st\u00e2iti cre\u00e2i diferenti ref\u00fcxi e biv\u00e0cchi arpin, fra sti chi ghe sun:\nParchi e ri\u015berve.\nE \u015bone prut\u00e8tte che ghe sun a\u00f9a inte \u00c0rpi L\u00ecg\u00fcri sun u Parcu nat\u00fc\u00e2le du Marguar\u00e8is, in pruvinsa de Cuni, Parcu nat\u00fc\u00e2le regiun\u00e0le du Br\u00ecccu Tana, in Val Burnia, e u Parcu nat\u00fc\u00e2le regiunale de \u00c0rpi L\u00ecg\u00fcri, istitu\u00ecu da p\u00f2cu, in pruvinsa de Inpeia.\nT\u00fcrismu.\nE \u00c0rpi L\u00ecg\u00fcri l'an n\u00fcme\u00f9\u015bi inpi\u00e0nti da sc\u00ec. Intu gruppu Mungioje-Mundul\u00e9 gh'\u00e8 u cunplessu sci\u00ecsticu du Mundul\u00e9 Ski, ch'u \u00fcnisce e stasi\u00f9n de Artex\u00eena, Pr\u00e2u Nevu\u015bu e Frab\u00f9\u015ba Surv\u00e0na, pe 'n tut\u00e0le de 130\u00a0km de p\u00ecste pe disce\u015ba e fundu.\nU conprens\u00f4ju du \"Parpajun\" se svil\u00fcppa invece inta \u015bona du munte monte Alpet e u cunprende i inpianti de San Giacumu de R\u00f2burent e S\u00e8ra de Pampa\u00e2u. Au setentriun du Briccu Mind\u00ecn se tr\u00f6van quelli de gli Vi\u00fba San Gr\u00e9e, mentre in scia C\u00f2lla de Ca\u015bottu, a levante du Munte Antur\u00f2ttu u gh'\u00e8 Garesce 2000.\nAutri inpianti sun quelli de \"Lu\u00ef\u015b\u00eca Munte Pigna\", ra\u015bun\u015b\u00ecbile da 'na cabinuv\u00eca a part\u00ec d\u00e2e terme de \"Lu\u00ef\u015b\u00eca,\" ci\u00fc, intu versante l\u00ecg\u00fcre due sciuv\u00ece e ina seggiuv\u00ec a M\u00f9nexi de Tri\u00f6a, ai pei du Munte Saccaellu. Sta parte da cadena arp\u00ecna e c\u00e0\u015b\u015be, in parte, inta \"Ri\u015b\u00e8rva Gianca\" de Lim\u00f9n.\nVista a nat\u00fca carscica e \u00c0rpi L\u00ecg\u00fcri sun r\u00eccche de grotte nat\u00fc\u00e2li, tante de ste chi auv\u0302erte au p\u00fcbbricu. Inta Riv\u00eaa de Punente se ponan vixit\u00e0 e gr\u00f2tte de B\u00f2r\u015bi e V\u00ea\u00e9ssu e qu\u00e9lle de Tu\u00ef\u00e0n. Inta \u015bona munregal\u00e9\u015be l'\u00e8 puscibile am\u00ef\u00e0 e gr\u00f2tte du Caud\u00e0n inta val Maudagna (cum\u00fcna de Frab\u00f9\u015ba Suttana) e e gr\u00f2tte de Buss\u00e9a inta val Curs\u00e0ja (cum\u00fcna de Frab\u00f9\u015ba Survana), ci\u00fc gr\u00f2tta di Dossi inta cum\u00fcna de Villan\u00f6va de Munduv\u00ec.\nSti munti chi sun fra l'autru atravers\u00e2i da Via da S\u00e0, che d\u00e2u pai\u015be de Limun, atraversu a C\u00f2lla di Scign\u00f9i e M\u00f9nexi, a r\u00eeva fin aa Riv\u00eaa de Punente: u percursu, interesante pe i pas\u00e0ggi carscici e a vegetasi\u00f9n du B\u00f2scu de Navette (\u00dcp\u00e9ga), adattu asc\u00ec a \u00easse percursu in bicicl\u00e9tta.\nInti \u00fcrtimi anni, asc\u00ec pe via de l'incimentu da risetivit\u00e8 t\u00fcristica e alberghi\u00e9ra da riv\u00eaa, in parte pe u cusc\u00ec d\u00ectu svil\u00fcppu du t\u00fcrismu enugastrun\u00f2micu, serte lucalit\u00e8 de l'entrut\u00e8ra de Inp\u00e9ia sun divent\u00e2e m\u00eate pe t\u00fcristi cumme Tri\u00f6a, U Duss\u00eau, Punted\u00e0sce, Dussaiga, A Ruchetta, Pigna e Avrig\u00e2.\nAu m\u00e8ximu moddu a s'\u00e8 si svil\u00fcp\u00e2 a risetivit\u00e8 lig\u00e2 ae belesse du paesaggiu, asemme a l'escursciunismu e a l'arpinismu: stu\u00efcamente aferm\u00e2e e lucalit\u00e8 da C\u00f2lla de Nava, d'Urm\u00e9a e de Gar\u00e9sce, ma a ste chi se afi\u00e0ncan anc\u00f6i quelle de l'Auta Burnia (Ca\u00efssan, Me\u00efaudu, O\u015beja e Bardenei) e de l'Auta val T\u00e0naru (Briga Auta). Inpurtanti da mensciun\u00e0 asc\u00ec Mendaiga, inte l'Auta Val Ar\u00f2scia, a p\u00f2chi chil\u00f2mmetri d\u00e2a stat\u00e0le 28 Inpeia-Nava-Seva e u Colle du Ga\u00ea\u015b\u015bu, m\u00eata panuramica ra\u015bun\u015b\u00ecbile d\u00e2a frasiun de San Benardu de Mendaiga e da Nava. Fra e \u015bone ci\u00fc frequent\u00e2e d\u00e2i apasciun\u00e2i de l'a\u00e2npic\u00e2 spurt\u00ecva u gh'\u00e8 Fin\u00e2, che \u015b\u00e0 a part\u00ec d\u00e2i \u00e0nni Setanta pux\u00e9va uffr\u00ec tantiscime v\u00ece de sal\u00ectta cun ci\u00fc gr\u00e0ddi de dificult\u00e8.\nSent\u00ea e Aute Vie.\nU sparti-aigua ch'u parte d\u00e2a C\u00f2lla de Cadeb\u00f9na, u p\u00e0ssa pe u Munte Saccarellu e u r\u00ecva a Vintim\u00efa u l'\u00e8 percursu da se\u1e61\u1e61e de qua\u00e2ntaqu\u00e0ttru t\u00e0ppe de l'Auta Via di Munti L\u00ecg\u00fcri, pe in tut\u00e0le de squ\u00e2xi 167\u00a0km.\nIna votta a gh'\u00e9a ina stradda, cunusci\u00fca cumme stradda Ma\u00eanga o Ma\u00eanca, ch'a culeg\u00e2va a sit\u00e8 d'Inpeia cu-i auti pasculi da Colla de Tenda e cu-u Marguar\u00e8is.Sta li prubabilmente a pass\u00e2va pe u Munte Munega e ra\u015bun\u015b\u00e9va u munte Saccarellu pe prusegu\u00ec inta Valle du Roja fin aa Colla de Tenda. U primmu trattu (da Inpeia au Saccar\u00e8llu) u l'\u00e8 anc\u00f6i percuribile \u00fcnendu i tragitti de ci\u00fc sent\u00ea, de suvente a\u00f9a asfalt\u00e2e, a p\u00e0rte u tr\u00e0ttu fra M\u00f9nexi e u Saccarellu. U segundu t\u00f2ccu, fin a Lim\u00f9n u l'\u00e8 a s\u00eade de 'na stradda in tenpu milt\u00e0re custru\u00eca primma da sgunda gu\u00e8ra mundi\u00e0le. A\u00f9 l'\u00e8 st\u00e2itu recupe\u00e2u e auv\u0302ertu au p\u00fcbbricu, grassie a in prugettu finansi\u00e2u da fundi eurup\u00e8i de interesse pe trei pruvinse (Cuni, Inpeia e e Arpi Marittime) e trei regiun (L\u00ecg\u00fcria, Piemunte, Pruvensa-Arpi-C\u00f2sta-A\u015b\u00fcrra), cu-u sc\u00f2ppu de met\u00ec in culegamentu pe fin t\u00fcristici ste \u015bone de muntagna.\nIn sent\u00ea de particul\u00e0re interesse u l'\u00e8 u cusc\u00ec d\u00ectu \"Sent\u00ea di Arp\u00ecn\", custru\u00ecu dai arp\u00ecn primma da segunda gu\u00e8ra mundi\u00e0le. I pasaggi sun de lungu scav\u00e2i inta pr\u00eca o custru\u00ee a sb\u00e2su, in moddu da cunsent\u00ec u tr\u00e0nxitu di m\u00fci in seg\u00fc\u00e9ssa. Doppu u cunflittu u l'\u00e9a st\u00e2itu abandun\u00e2u, ma anc\u00f6i serti tratti sun turna percuribili, grassie asc\u00ec a l'installasiun de tratti de corda de met\u00e0llu, inti \u00fcrtimi tenpi, pe\u00f2, ghe sun st\u00e2iti asc\u00ec muvimenti franu\u015bi ch'i l'an svil\u00fcp\u00e2u grossi danni au percursu."}
{"id": "29407", "revid": "12052", "url": "https://lij.wikipedia.org/wiki?curid=29407", "title": "Biblioteca Nacional de Espa\u00f1a", "text": ""}
{"id": "29408", "revid": "12052", "url": "https://lij.wikipedia.org/wiki?curid=29408", "title": "\u00c0rpi L\u00ecguri", "text": ""}
