{"id": "11022", "revid": "10132", "url": "https://lij.wikipedia.org/wiki?curid=11022", "title": "Astrofixica", "text": "L'Astrofixica a l'\u00e9 in rammo de l'astronomia ch'o l'espl\u00f2ra l'Universo e i c\u00f2rpi celesti co-e metodolog\u00eee e e tecniche speriment\u00e6 da fixica moderna. \nNasci\u00fba inta segonda meit\u00e6 de l'Eutto\u00e7ento, a l'ha f\u00eeto assonto un r\u00f2llo fondament\u00e2 studiando prez\u00e9npio a corela\u00e7ion tra luminoxit\u00e6 e tempiat\u00fba superfi\u00e7i\u00e2 de stelle, l'espanscion de l'Universo e \u00e2tre c\u00f6se. A distin\u00e7ion tra astronom\u00eea e astrof\u00ecxica a l'\u00e8 ancheu ass\u00e6 meno netta che into pass\u00f2u a caoza do grande progresso inta comprenscion ra\u00e7ion\u00e2 di fen\u00f2meni c\u00f2smichi. \nAstrof\u00ecxica relativistega.\nA l'\u00e9 'na dis\u00e7iplinn-a ch'a studdia quelli fen\u00f2meni c\u00f2smichi inti qu\u00e6 l'\u00e8 fondament\u00e2 l'uzo da meccanica relativista, comme son quelli carateriz\u00e6 da-a libia\u00e7ion d'enormi quantit\u00e6 de energia e da de rapide varia\u00e7ioin (comme e sorz\u00e9nte squ\u00e6xi stell\u00e6 \"quasar\", e stelle X bin\u00e2ie e l'\u00f6r\u00ecgine de l'Universo). Questi fen\u00f2meni se peuan spieg\u00e2 faxendo ricorso a 'n'atra sorg\u00e9nte de energia, a gravita\u00e7ion, ch'a diventa dominante solo quande o c\u00f2rpo o razonze de dimenscioin ass\u00e6 picinn-e, con di elevatiscimi valo\u00ee da denscit\u00e6. Pe 'na stella de massa p\u00e6gia de quella do S\u00f4 questa dimenscion a l'\u00e8 p\u00e2 a 1,5 km. Inte queste condi\u00e7ioin i effetti previsti da-a relativit\u00e6, restreita e gener\u00e2, zeugan in r\u00f2llo essen\u00e7i\u00e2; al\u00f4a bez\u00e9ugna deuvi\u00e2 di lezze fixiche apropi\u00e6 e in formalismo matem\u00e0tico ci\u00f9 complesso.\nUn di do\u00ee prin\u00e7ip\u00e6 modelli te\u00f2richi de l'astrofixica relativistega o l'\u00e8 o b\u00e9uggio neigro, s\u00e0iva a d\u00ee 'na superfi\u00e7ie, l'orizzonte, attraverso a qu\u00e6 t\u00f9tte e partexelle, compreizo i foto\u00ecn, peuan pass\u00e2 s\u00f4lo inte 'n verso, verso l\u2019interno; o b\u00e9uggio neigro, donca, o l'\u00e8 invix\u00ecbile, e da questo no peu sciort\u00ee nisciunn-a partexella e manco a radia\u00e7ion. O fen\u00f2meno ci\u00f9 importante arente a 'n c\u00f2rpo collas\u00f2u o l'\u00e8 a produ\u00e7ion de partexelle element\u00e6 (sorvettutto elettro\u00ecn e proto\u00ecn) con \u00e2tiscima energ\u00eea. Queste interagiscan co-i campi elettrichi e magnettichi inti seu esterni e c\u00e0ozan de potente sorzente elettromagnetiche; in \u00e2tre pa\u00f2lle, a so distribu\u00e7ion spettr\u00e2 in fon\u00e7ion da frequensa a no l'\u00e8 quella da radia\u00e7ion emissa da 'n ordin\u00e2io c\u00f2rpo cado. \nO segondo modello de l'astrofixica relativistega o riguarda a strut\u00fba glob\u00e2 de l'Universo e o consciste inta cosmologia evolutiva bas\u00e2 in sce-a teoria da relativit\u00e6 gener\u00e2 de Albert Einstein. In questo modello l'Universo o l'ha av\u00fao \u00f6r\u00ecgine da 'na fase primordi\u00e2 de \u00e2tiscima tempiat\u00fba e denscit\u00e6 da-a qu\u00e6, pe espanscion e collasci loc\u00e6, se son form\u00e6 i grandi agglomer\u00e6 galattichi de mateia che se vedan ancheu. E oserva\u00e7ioin cosmol\u00f2giche son inport\u00e0nti pe-a determina\u00e7ion de l'et\u00e6 de l'Universo e da so prezente decelera\u00e7ion, e pe sav\u00e9i de ci\u00f9 de condi\u00e7ioin fixiche preexistente a-a forma\u00e7ion de gal\u00e0scie. A ci\u00f9 gran parte de informa\u00e7ioin circa questa f\u00e2ze a l'\u00e8 d\u00e6ta da-a radia\u00e7ion de fondo, ch'a s'inquaddra perfettamente into modello cosmologico relativistego. Questa a l'\u00e8 st\u00e6ta emissa quande o \"raggio\" de l'Universo o l'\u00eaa ci\u00f9 o m\u00eano mille v\u00f2tte ci\u00f9 picc\u00ecn de l'atto\u00e2 (quande t\u00f9tta a mateia a l'ea ionizz\u00e2); ancheu a radia\u00e7ion de fondo a l'app\u00e2 comme un fondo de onde elettromagn\u00e9tiche inta banda de microonde provegninte co-a m\u00e6xima intenscit\u00e6 da t\u00f9tte e dire\u00e7io\u00ecn."}
{"id": "11023", "revid": "12052", "url": "https://lij.wikipedia.org/wiki?curid=11023", "title": "Astronomia", "text": "Astronomia, scien\u00e7a ch'a studdia i corpi \u00e7elesti, e so propriet\u00e6, natua e evolu\u00e7ion.\nDescri\u00e7ion e st\u00f6ia.\nInto passao se soleiva distingue nettamente una branca de l'astronomia, l'astrofixica, ch'a s'ocupa specificamente di procesci fixichi inti corpi \u00e7elesti; ma anc\u0153u i aspetti ra\u00e7ion\u00e6 e teorichi da ri\u00e7erca son mai tanto avan\u00e7\u00e6 e indissolubilmente lig\u00e6 a-i aspetti osservativi che-a distin\u00e7ion a l'ha perso gran parte do so scignificao.\nL'astronomia inte l'antighit\u00e6 e into Medioevo.\nDa grande aten\u00e7ion posta za inta preistoia a-i movimenti do S\u00f4, da Lu\u00f1a e de stelle inta votta \u00e7eleste, cosc\u00ec streitamente conesci a-o ciclo diurno e a-o ciclo staxon\u00e2 da vitta uma\u00f1a, aresta imprescionante testimonian\u00e7a inti monumenti megalitichi, comme quello de Stonehenge in Inghilt\u00e6ra. A primma astronomia quantitativa e elabor\u00e2 pe iscrito a fu quella mezopotamica (Babiloneixi, Asciri e C\u00e2d\u00eai); questa a fu patrimonio da classe sacerdot\u00e2 e a l'aiva prevalentemente de fon\u00e7ioin religioze e prattiche. In questo periodo fu stabilio a coresponden\u00e7a tra-o moto do S\u00f4 relativamente a-e stelle e e constella\u00e7ioin do Zodiaco, fondamento de l'astrologia. In gener\u00e2, atraverso di acur\u00e6 osserva\u00e7ioin di corpi \u00e7elesti fu poscibile determin\u00e2 un calend\u00e4io, constru\u00ee di rel\u0153ui e forn\u00ee a-i naveganti di strumenti d'orientamento.\nUna vea e proppia cosmologia ra\u00e7ion\u00e2, per\u00f2, a l'aparse solo inta civilt\u00e6 grega. L'Aristotele, into so trattao \"De coelo\", o descrive l'Universo comme formao da desp\u00e6ge sfee concentriche de qu\u00e6 a centr\u00e2, inmobile, a l'\u00e8 constituia da-a T\u00e6ra e a ciu esterna a soreze e stelle fisse e into contempo a r\u0153ua, compindo un g\u00edo inte 24 \u00f4e. Tra de liatre i pianeti e i satelliti son sostegnui da \u00e2tret\u00e0nte sfee, anim\u00e6 ciaschedu\u00f1a da 'n moto apropiao. Questa conce\u00e7ion a constitu\u00ec a baze de tutte e cosmologie sucescive fin a-a rivolu\u00e7ion copernica\u00f1a. Tuttavia, pe spieg\u00e2 e particolarit\u00e6 do moto di pianeti e da Lu\u00f1a ghe vosse de sucescive e sempre ciu complic\u00e6 core\u00e7ioin e azonte a-o modello aristotelico. Queste fun longamente studi\u00e6 into periodo lusciandrin, in particol\u00e2 da-o Claodio Tolomeo (II secolo). Inta cosmologia tolem\u00e6ga i pianeti son sorretti e guid\u00e6 da de sfee segondaie ciu pici\u00f1e, che r\u0153uan sen\u00e7a strisci\u00e2 in sce-e sfee primaie; se genera cosc\u00ec un moto (epiciclo) no uniforme ch'o constituisce un'ottima aproscima\u00e7ion de quello osservao.\nL'\u0153uvia prin\u00e7ip\u00e2 do Tolomeo, l'Almagesto, a se perse inta tradi\u00e7ion mediev\u00e2 crestia\u00f1a, ma a fu conserv\u00e2 e studi\u00e2 da-i Arabi, atraverso i qu\u00e6 a l'ariv\u00f2 asc\u00ec in Spagna into 13\u00b0 secolo. A parte a contribu\u00e7ion araba, l\u2019astronomia mediev\u00e2 a fu sostan\u00e7ialmente limit\u00e2 a l'astrologia.\nVerso l'astronomia moderna.\nQuesta longa staxi a termin\u00f2 into XVI secolo sotta doe spinte potente. Da 'n lao o rafin\u00e2se di strumenti d'osserva\u00e7ion e de tecniche de calcolo o reize sempre ciu diffi\u00e7ile e complesso adatt\u00e2 e gerarchie de sfee rotante a l'esperien\u00e7a; da l'atro, l\u2019asser\u00e7ion rinasciment\u00e2 do primato de l'ommo e da so raxon a l'arv\u00ec e porte a-a ri\u00e7erca ogettiva e speriment\u00e2, conduta indipendentemente da-a tradi\u00e7ion cortur\u00e2 e religioza. Cosc\u00ec o Galileo Galilei o scrov\u00ec a lezze da cheita di gravi, ponendo i fondamenti da dinamica che saieivan servii da p\u0153u de baze a-o Newton, e mediante l'uzo atento e selettivo do cannoci\u00e2 o misse in eviden\u00e7a di n\u0153uvi f\u00e6ti astronomichi in contradi\u00e7ion con l\u2019astr\u00e6to ide\u00e2 de perfe\u00e7ion da cosmologia aristotelica.\nA rivolu\u00e7ion copernica\u00f1a.\nL\u2019idea ciave ch'a marc\u00f2 o comen\u00e7o de l'astronomia moderna, dando l\u0153ugo a 'na vea e proppia rivolu\u00e7ion scientiffica, a fu quella do Nichiozo Cop\u00e8rnico ch'o l'abandon\u00f2 a conce\u00e7ion da centralit\u00e6 da T\u00e6ra a fav\u00f4 de 'na cosmologia inta qu\u00e6 o S\u00f4 l'\u00e8 a-o centro e tutti i atri corpi \u00e7elesti r\u0153uan in gio a questo. A cosmologia copernica\u00f1a a constitoiva 'na desp\u00e6gia mainea, ciu semplixe e ra\u00e7ion\u00e2, de descrive o moto di pianeti e di satelliti; ma a no ne dava una giustifica\u00e7ion ra\u00e7ion\u00e2 in baze a de lezze fixiche univers\u00e6. \nA mecannica \u00e7eleste.\nPe razonze questo scopo l'ea necessaio aber\u00e2 a conescion tra a for\u00e7a de gravit\u00e6, speriment\u00e2 cotidianamente in sce-a T\u00e6ra, e o moto di pianeti. \u00c7o fu poscibile solo quande, co-o Newton, fu posto i fondamenti teorreghi da mecannica e tutti i fenommeni gravita\u00e7ion\u00e6 fun riconduti a un\u2019unica lezze, dita aponto da gravita\u00e7ion univers\u00e2. Scin a anc\u0153u e precixiscime osserva\u00e7ioin do moto di pianeti e di satelliti artifi\u00e7i\u00e6 son interpret\u00e6 inte l'ambito da teoria newtonia\u00f1a. Nascette cosc\u00ec 'na n\u0153uva scien\u00e7a, a meccanica \u00e7eleste, port\u00e2 a 'n \u00e2t\u00ecscimo grao de perfe\u00e7ion sorvetutto da-a sc\u0153ua matemattica fran\u00e7eize (in particol\u00e2, P.-S. Laplace). \nA ri\u00e7erca speriment\u00e2.\nDa-o ponto de vista speriment\u00e2 o perfe\u00e7ionamento e l\u2019uzo metoddico e pa\u00e7iente do telescoppio o l'inricch\u00ec l'astronomia d'ogetti e fenommeni n\u0153uvi: e comete, e stelle variabile, di atri pianeti otr'a-i \u00e7inque noti inte l'antighit\u00e6, i asteroidi ecc. L\u2019uzo di strumenti ottichi disperscivi in grao de separ\u00e2 a luxe inte so componente o permisse a scoverta e l\u2019identifica\u00e7ion inta radia\u00e7ion emissa da-i corpi \u00e7elesti de righe spettr\u00e6; da queste se poette remont\u00e2 a benben de propiet\u00e6 chimmiche e fixiche da so vivagna, in particol\u00e2 a compoxi\u00e7ion chimica, o movimento, a tempiatua, o campo magnettico ecc. a spettroscopia astronomica a l'ha constituiio pertanto o prin\u00e7ip\u00e2 strumento de ri\u00e7erca de l'astronomia clascica.\nO problema crux\u00e2 da resciorve pi ogni n\u0153uva classe d'ogetti \u00e7elesti o l'\u00e8 a valuta\u00e7ion da so distan\u00e7a, pe poei remont\u00e2 da p\u0153u da-a luminoxit\u00e6 aparente a quella assolua e stim\u00e2 quindi i atre grande\u00e7\u00e7e intrinseche, in particol\u00e2 a poten\u00e7a radiativa e e dimenscioin. Sen\u00e7a de \u00e7o a ri\u00e7erca astronomica a l'aresta una descri\u00e7ion morfologica, difi\u00e7ilmente acescibbile a-a comprenscion ra\u00e7ion\u00e2. E distan\u00e7e astronomiche son corentemente mezu\u00e6 in anni-luxe, pigiando comme unit\u00e6 o spa\u00e7io percorso da-a luxe inte 'n anno, saiv'a d\u00ee circa 10.000 miliardi de km. Pe-e stelle, e primme determina\u00e7ioin de distan\u00e7a fun compie into 1837-39 mediante o mettodo da parallasse, ch'o consciste into mezu\u00e2 o spostamento angol\u00e2 subio da 'na stella vexi\u00f1a a peto di atre ciu lonta\u00f1e into g\u00edo de 6 meixi pe efetto do moto da T\u00e6ra in gio a-o S\u00f4. \n\u00c7o l'\u00e8 poscibile, tuttavia, solo pe de sorgente che no distan ciu de circa 30 anni luxe; pe de distan\u00e7e ciu grende ocore d\u0153uvi\u00e2 di atri metodi meno precixi. O ciu importante de questi o se serve de 'na classe particol\u00e2 de stelle, dite Cefeidi (da Cefeo), a luminoxit\u00e6 de qu\u00e6 a varria periodicamente. L'Henriette Leavitt pe primma a l'oserv\u00f2 into 1912 a rela\u00e7ion tra luminoxit\u00e6 aparente e periodo co-o qu\u00e6 questa a varia into tempo pe-e Cefeidi da Piccena nuvia de Magellan; essendo queste Cefeidi praticamente tutte a-a m\u00e6xima distan\u00e7a da-a T\u00e6ra, o H. Shapley, tra o 1914 e o 1920, o concluze che-a m\u00e6xima rela\u00e7ion a doveiva vai pe-a luminoxit\u00e6 assolua. Da-o momento che quindi o periodo o dipende in moddo noto da-a luminoxit\u00e6 assolua l'\u00e8 poscibile stim\u00e2 quest\u2019urtima e, conoscendo a luminoxit\u00e6 aparente, remont\u00e2 a-a distan\u00e7a d'ogni groppo de stelle ch'o comprende 'na Cefeide. O problema da sorgente de l'energia stell\u00e2 o l'arest\u00f2 sen\u00e7a solu\u00e7ion fin a-i anni 1930, quande fu scoverto e studiao e ria\u00e7ioin nucle\u00e6 de fuxon e individoao o so rollo essen\u00e7i\u00e2 inte stelle.\nA cosmologia scientiffica.\nL'astronomia extragalattica a l'ebbe comen\u00e7o inti anni 1920, quande se riconobbe che e nebule, zone de debbole luminoxit\u00e6 difuza into \u00e7\u00ea, contegnan un gran numero de stelle e son pertanto di giganteschi scistemi, e galasce, scimmili a quella donde s'atr\u0153uva o nostro scistema sol\u00e2. L'orizzonte de l'astronomia o s'alarg\u00f2 a desmezua e di n\u0153uvi, imprescionanti ogetti diventon acescibili a-a nostra ri\u00e7erca. A scoverta do E. Hubble (1926) che e galasce son anim\u00e6 da 'n moto ordinao de alontanamento da-a nostra a l'ha averto a stradda a 'na n\u0153uva dis\u00e7ipri\u00f1a, a cosmologia scientifica, inta qu\u00e6 l\u2019Universo intrego o vegne ogetto de indagine speriment\u00e2.\nA part\u00ee da-i anni 1960 l'astronomia e l'astrofixica g'han av\u00fao di giganteschi sviluppi, asc\u00ec pe l'introdu\u00e7ion de n\u0153uve tecniche d'oserva\u00e7ion. Da-a rente a l'astronomia into vixibile e a-a radioastronomia, baz\u00e6 prevalentemente in sce di \u00f3serva\u00e7ioin efetto\u00e6 da-a superfi\u00e7ie terrestre, l\u2019uzo de rivelato\u00ee de varria natua insce di baloin, satelliti artifi\u00e7i\u00e6 e sonde spa\u00e7i\u00e6 o l'ha portao a-a nascita d'atri setto\u00ee de l'astronomia, baz\u00e6 in sce l'osserva\u00e7ion di corpi \u00e7elesti in desp\u00e6gie bande da radia\u00e7ion elettromagnetica. S'\u00e8 cosc\u00ec avuo un radic\u00e2 mutamento da discipli\u00f1a. I n\u0153uvi ogetti scoverti, quasar, pulsar, radia\u00e7ion de fondo ecc., han misso in luxe o rollo primaio zugao da di oggetti collass\u00e6 de elev\u00e2 denscit\u00e6 e da fenommeni catastrofichi \u00f2, comonque, caratterizz\u00e6 da 'na scaa tempor\u00e2 ass\u00e6 breve. \nIn queste condi\u00e7ioin soventi e lezze note da meccanica clascica e de l'elettromagnetismo no son vallide e l'\u00e8 necessaio ricore a di strumenti teorichi ciu rafin\u00e6, comme a relativit\u00e6 gener\u00e2 e a fixica de partexelle element\u00e6. In \u00e7erti caxi questi strumenti teorichi son liatri m\u00e6ximi soggetti a de in\u00e7erte\u00e7\u00e7e, inconscisten\u00e7e e provizoriet\u00e6, o che o rende e n\u0153uve scoverte astronomiche interessante da-o punto de vista da fixica fondament\u00e2 asc\u00ec. Questi sviluppi scientifichi son st\u00e6ti acompagn\u00e6 da 'n'imprescionante crescita de dimenscioin e de complescit\u00e6 di gren progetti de ri\u00e7erca astronomica, ch'a recedde anc\u0153u di ingenti investimenti e a conlaboa\u00e7ion tra specialisti de nomioze dis\u00e7ipli\u00f1e. In particol\u00e2, l\u2019uzo di satelliti artifi\u00e7i\u00e6 e di telescoppi spa\u00e7i\u00e6 o l'ha instaorao una streita rela\u00e7ion tra l\u2019astronomia e a ri\u00e7erca spa\u00e7i\u00e2, con de importante imprica\u00e7ioin inti rigoardi da politica scientifica."}
{"id": "11026", "revid": "7530", "url": "https://lij.wikipedia.org/wiki?curid=11026", "title": "Nichiozo Copernico", "text": "Nichiozo Cop\u00e8rnico (ted. \"Niklas Koppernigk\", lat \"Nicolaus Copernicus\"), astronnomo e cosmollogo (Thorn, 1473 - Frauenburg, Pruscia Orient\u00e2, 1543).\nVitta.\nDe famiggia slexa\u00f1a de lengua todesca, ma aversa a l'orde T\u0153\u00fctonnego, a-a morte do po\u00e6 (1483) o Copernico o fu agiuttao da-o barba materno, Lucco Watzelrode, da-o 1489 vescovo de Warmja. Inscritose into 1491 a l'universcit\u00e6 de Cracovia, o pass\u00f2 inte l'aotunno do 1496 a Bologna, onde o barba o dexidiava o s'adotoese in diritto. O Copernico o continu\u00f2 per\u00f2 asc\u00ec o studdio, comen\u00e7ao a Cracovia, de matematica e astronomia, conlaborando co l'astronomo Domenego M. Nov\u00e6a, e o l'approfond\u00ec p\u00f9 a so cortua umanistega e a conoscen\u00e7a di clascichi. \nNominao canonnego do Capittolo de Warmja (o l'aiva ri\u00e7ev\u00fao i ordi meno\u00ee), da-o 1501 o studi\u00f2 meixi\u00f1a a Padoa e o s'adotto\u00f2 a Fer\u00e6a into drito canonnego into 1503. Tornao in Polonnia, o fu segretaio e mego do barba scin a-a morte de questo, e into 1512 o se transfei a Frauenburg ond'o prosegu\u00ec e ri\u00e7erche astronomiche e o se distinse comme amministrat\u00f4 di ben do Capitolo, specie durante a gu\u00e6ra de re Sigismondo contra i Cavagei T\u0153\u00fctonneghi. \nA rivolu\u00e7ion.\nA nommina de Copernico - reciamma o s\u00f2 nomme a \"rivolu\u00e7ion\" da-a qu\u00e6 se fa comen\u00e7\u00e2 a scien\u00e7a moderna, e \"copernichen\" se diciaron Keplero e Galileo - se deve a l'elabora\u00e7ion do scistema eliocentrico \u00f2 eliostattego (o S\u00f4 fermo a-o [squ\u00e6xi]- \u00e7entro de l'universo limitao da-o \u00e7\u00ea de stelle fisse) in contrappoxi\u00e7ion a-o scistema geocentrico e geostattego de l'astronomia grega, da \u0152\u00fcdosso e Aristotele a Tolomeo, a-a qu\u00e6 s'ea inspiao asc\u00ec a conce\u00e7ion crestia\u00f1a, araba e mediev\u00e2 do mondo fixico. \nUn primmo sb\u00f2\u00e7\u00e7o do s\u00f2 scistema o Copernico o-o delini\u00f2 in gio a-o primmo dexennio do sec. 16\u00b0, inte 'n'\u0153uvieta da-o tittolo \"Nic. Copernici de hypothesibus motuum c\u00e6lestium a se constitutis commentariolus\", ch'a circol\u00f2 manoscrita tra i contempoannei (e foscia o Martin Lutero o n'ebbe noti\u00e7\u00e7ia, se into 1539 o parl\u00f2 de un \"n\u0153uvo astronnomo\" comme de \"un matto\"), ma che da p\u0153u a l'and\u00f2 smarria e a fu ritrov\u00e2 solo into 1877. Into \"Commentariolus\" o l'espo\u00f1e in forma de postul\u00e6 i prin\u00e7ippi do so scistema mostrando, sen\u00e7a d\u00e2ne pe-o momento pr\u0153uva matematica, comme segge ciu semplixe a spiega\u00e7ion di fenommeni \u00e7elesti mediante l'ipottexi eliostatega, percose questa a recedde un meno nummero de sfee pe rende conto di moti oservabili di pianeti e de l'\u00e2tern\u00e2se de giorno e n\u0153utte e de staxoin, co l'ammiscion da rota\u00e7ion diurna e da rivolu\u00e7ion annoa da T\u00e6ra, e a \"declina\u00e7ion\" (inclina\u00e7ion) do so asse rispetto a l'orbita. \nO volumme ciu ampio, co-e dimostra\u00e7ioin e a modiffica tecnica de l'uzo de 'n epiciclo insce 'n eccentrico an\u00e7ich\u00e9 de doi epicicli, o fu o \"De revolutionibus orbium caelestium\", a-o qu\u00e6 o Copernico o travagi\u00f2 pe-o resto da vitta. I sei libbri de l'\u0153uvia ean za completi quande inta primaveja do 1539 Gioacchin Retico, profess\u00f4 a Wittenberg, o se rec\u00f2 da-o Copernego pe conoscine a dotri\u00f1a, e za o carden\u00e2 Sch\u00f6nberg e l'amigo vesco Tiedemann Giese aveivan exortao o Copernico a pubbric\u00e2 l'\u0153uvia. Cosc\u00ec l\u00ea o concesse primma a-o Retico de f\u00e2 sciort\u00ee a Dan\u00e7iga, into 1540, un'espoxi\u00e7ion do so scistema, \"De libris revolutionum Narratio prima\" (subbito ristamp\u00e2 into 1541, l'anno into qu\u00e6 o Melanton o parl\u00f2 da stravagan\u00e7a de 'n \"astronnomo sarmattego ch'o mescia a T\u00e6ra e o l'inmobilizza o S\u00f4\"), afiandoghe da p\u0153u coppia do manoscrito do \"De revolutionibus\", pe f\u00e2lo stamp\u00e2 a Noemberga presso o Petreio, quande o Rettego into 1541 o torn\u00f2 in Germannia. \nMa o Retico, transfeiose a Lipsia into 1542, o l'affid\u00f2 a revixon da stampa a l'amigo teollogo Dria Osiander. O Copernico o l'ea z\u0153umo\u00e6 marotto: o fe\u00e7\u00e7e ancon in tempo a f\u00e2 inser\u00ee a so dedica a-o pappa Paolo III, ma o no poette imped\u00ee a l'Osiander de f\u00e2 stamp\u00e2, anonnima, una so premissa \"Ad lectorem\". Se, comme dixe a lezendia, O Coernego o l'ebbe in sce-o letto de morte a primma coppia a stampa do so caolao, quella coppia za a contegniva cosc\u00ec i equivvochi che pe ciu che 'n seccolo marcon o \"copernicaneximo\". A premissa de l'Osiander, de f\u00e6to, a prezentava l'ipottexi elio\u00e7entrega comme semplixe accorzimento matematico, sen\u00e7a val\u00f4 fixico, mentre inta dedica a-o pappa o Copernico o l'inscisteiva in sce-o scignificao cosmologico da so teoria. A l'Osiander se refai\u00e2 o carden\u00e2 Bellarmin, into van tentativo de vegn\u00ee incontro a-o Foscarin e a-o Galileo, durante o processo do 1615-1616, ch'o fin\u00ec co-a condanna do copernicaneximo da parte da Gexa cattolica. \nA-o Copernico cosmologo, otra che matematico, amiava invece segge o Keplero che-o Galileo. E l'\u00e8 in sce sto ponto che polemizzi\u00e2 copernichen e anticopernichen, asc\u00ec quande questi urtimi (tra i qu\u00e6 o Reinhold, aot\u00f4 de \"Tabulae Prutenicae\", e o Tycho Brahe se servin de l'ipotexi copernica\u00f1a pe-i carcoli. Questo o l'\u00e8 decixivo pe valut\u00e2 o contributo do Copernico a l'astronomia e a-a scien\u00e7a moderna, sciben che za a-i tempi de l\"'Astronomia nova\" (1609) do Keplero ben poco arestesse di risurt\u00e6 tecnichi do Copernico, ancon lig\u00e6 a l'uniformit\u00e6 e circolarit\u00e6 di moti \u00e7elesti. Do resto, a texi eliostatica, za prezente inti Pitagoreghi e in Aristarco de Samo, a no l'ea 'na novit\u00e6 assoluta. E l'\"umanista\" Copernico o n'ea de seguo a-o corente, cosc\u00ec comm'o l'ea informao de ripreize ermetiche e di \"entuxiasmi\" pe-o S\u00f4 do neoplatonismo rinasciment\u00e2 (fu famozo o \"De Sole\" do Marsiggio Fixin), e foscia za a Cracovia l'ea zonto a Copernico n\u0153uva da texi do Nichiozo Oresme in sce-a rota\u00e7ion terestre. \nMa questi p\u00f9 importanti sfondi cortur\u00e6 no bastan pe rende conto da specifi\u00e7it\u00e6 de l'\u0153uvia do Copernico; comme do resto no l'\u00e8 suffixente, sciben segge st\u00e6ta foscia decixiva inte l'ind\u00falo a \u00e7erc\u00e2 de n\u0153uve vie, manco a convin\u00e7ion neoplatonica, da l\u00ea condiviza, circa a sempli\u00e7it\u00e6 matematica de l'universo, a qu\u00e6 a comporta l'armonia e a scimmetria de parte. L'ea t\u00e2 convin\u00e7ion a f\u00e2ghe appar\u00ee i tolem\u00e6ghi comme di artisti che, pigiando a modello de membre pe l\u00f4 belliscime ma de corpi desp\u00e6gi, ritraessan \"un mostro an\u00e7ich\u00e9 'n ommo\". Questi sfondi metafixichi son de seguo in d\u0153uvia into Copernico, perch\u00e9 una metafixica a l'\u00e8 sempre a-o travaggio inta ri\u00e7erca scientifica: ma a so \u0153uvia a nasce asc\u00ec da un impegno ciu tecnico, da 'n confronto da so ipottexi co-e costioin astronommeghe e cosmologiche che-a so epoca a l'aiva ereditao da-o passao. O scistema tolem\u00e6go o l'aiva di difetti tecnichi za rilev\u00e6 primma ancon do Copernico; e l\u00ea, into 1497 a Bologna, o l'aiva prez. av\u00fao moddo de constat\u00e2 che l'osserva\u00e7ion a smentisce a teoria lun\u00e2 do Tolomeo. E pe tutta a vitta o Copernico o fai\u00e2 di osserva\u00e7ioin no numerose ma sempre orient\u00e6 a mostr\u00e2 o megio accordio de l'esperien\u00e7a con l'ipotexi eliostatica, perch\u00e9 una teoria astronomica a deve \"sarv\u00e2 i fenommeni\" sen\u00e7a renon\u00e7i\u00e2 a quelli prin\u00e7ippi che-o Copernico o condividde co-i antighi: circolarit\u00e6 e uniformit\u00e6 di moti \u00e7elesti. L'ea invece proppio t\u00e6 prin\u00e7ippi a \u00ease pe l\u00ea viol\u00e6 da l'introdu\u00e7ion tolemaica di \"\u00e7erci equanti\". \nIn tutto \u00e7o gh'ea di motivi tecnichi decixivi \u00f2 pe complic\u00e2 ancon de ciu a spiega\u00e7ion tradi\u00e7ion\u00e2 di moti \u00e7elesti \u00f2 pe tent\u00e2 una spiega\u00e7ion radicalmente innovativa de questi, passando da-o geocentrismo a l'eliocentrismo. L'originalit\u00e6 de Copernico a fu de afront\u00e2 a n\u0153uva stradda, avendo o coraggio d'and\u00e2 contra corente e scancell\u00e2 a distin\u00e7ion tippica de l'insegnamento do so tempo, e fruto de una tradi\u00e7ion antiga, tra a dotri\u00f1a di \"naturales\" e quella di \"mathematici\". Liatri gh'aivan in comun solo che-o geocentrismo e l'uniformit\u00e6 di moti: ma mentre i segondi se rifaxeivan a l\"'Almagesto\" e a-o so scistema de epicicli e \u00e7erci deferenti, pe calcol\u00e2 e poxi\u00e7ioin di astri e control\u00e2le da p\u0153u co l'osserva\u00e7ion, i primmi amiavan invece a-o scistema de sfee omocentriche de E\u00fcdosso e de Aristotele. \nQuesto o l'ea un scistema cosmologico, ch'o dava un'inmaggine fixica do mondo (a m\u00e6xima imaggine che s'atr\u0153uva, prez., inta Divi\u00f1a Commedia), ma ch'o no poeiva spieg\u00e2 astronomicamente a desp\u00e6gia distan\u00e7a, in tempi desp\u00e6gi, di pianeti da-a T\u00e6ra. O scistema de l'Almagesto, a-o contraio, p\u00f9 \"sarvando\" megio i fenommen, no poeiva d\u00e2 aff\u00e6to un'inmaggine re\u00e2 de l'universo, perch\u00e9 deferenti (concentrichi \u00f2 eccentrichi) e epicicli no ean fixi\u00e7izzabili inte de sfee solide e impenetrabile. Cosc\u00ec cosmologia e astronomia, inte l'antighit\u00e6 e into medioevo, ean paradossalmente separ\u00e6 e \u00e7o ch'o l'ea veo pe l'u\u00f1a o no l'ea veo pe l'\u00e2tra. \nA genialit\u00e6 do Copernico a st\u00e0 inte l'avei realizzao a scintexi d'astronomia e cosmologia attraverso l'eliocentrismo, in\u00e7ando a quello cangiamento de prospettiva ch'o port\u00f2 da p\u0153u a l'unifica\u00e7ion de fixica \u00e7eleste e fixica tereste. Una prospettiva no solo metafixica (comme fu quella do copernican Giordan Brun), ma co l'exigen\u00e7a tipica da scien\u00e7a moderna: o controllo rigoozo de teorie co l'esperien\u00e7a. \nO Copernico o dette un contributo apprexabile a l'economia asc\u00ec. Into \"De monet\u00e6 cudend\u00e6 ratione\", fruto da so esperien\u00e7a de aministrat\u00f4, l'\u00e8 prez. formulao ci\u00e6amente o prin\u00e7ipio (dito da p\u0153u \"lezze de Gresham\") che-a mon\u00e6a gramma a caccia quella bo\u00f1a."}
{"id": "11027", "revid": "6229", "url": "https://lij.wikipedia.org/wiki?curid=11027", "title": "Centro Federal de Educa\u00e7\u00e3o Tecnol\u00f3gica Celso Suckow da Fonseca", "text": "Centro Federal de Educa\u00e7\u00e3o Tecnol\u00f3gica Celso Suckow da Fonseca a l'\u00e8 l'Universit\u00e6 de Rio de Janeiro, Brax\u00ee. A gh'\u00e0 9669 studenti."}
{"id": "11033", "revid": "3941", "url": "https://lij.wikipedia.org/wiki?curid=11033", "title": "Vene\u00e7ia", "text": ""}
{"id": "11034", "revid": "3941", "url": "https://lij.wikipedia.org/wiki?curid=11034", "title": "Venexa", "text": ""}
{"id": "11035", "revid": "132082", "url": "https://lij.wikipedia.org/wiki?curid=11035", "title": "Cefet-MG", "text": ""}
{"id": "11036", "revid": "132084", "url": "https://lij.wikipedia.org/wiki?curid=11036", "title": "UFMG", "text": ""}
{"id": "11041", "revid": "132138", "url": "https://lij.wikipedia.org/wiki?curid=11041", "title": "Cefet-RJ", "text": ""}
{"id": "11042", "revid": "132139", "url": "https://lij.wikipedia.org/wiki?curid=11042", "title": "Cefet/RJ", "text": ""}
{"id": "11046", "revid": "12552", "url": "https://lij.wikipedia.org/wiki?curid=11046", "title": "L\u00fcxignan", "text": "L\u00fcxignan a l'\u00e8 'na frasiun de Arbenga de 1000 abitanti segunda pe pupulasi\u00f9n sulu a Leca.\nGeugrafia.\nU se tr\u00f6va in ta pruvinsa de Sann-a e inta ci\u00e0na de Arbenga vix\u00ecn a Vain e San F\u00e9 au de l\u00e0 da S\u00e8nta rispettu au sentru da sit\u00e0i. U dista da u burgu d'Arbenga 4 km e u l'\u00e8 scituau a 20 m s.l.m."}
{"id": "11053", "revid": "3941", "url": "https://lij.wikipedia.org/wiki?curid=11053", "title": "Lengua emili\u00e6n", "text": ""}
{"id": "11054", "revid": "1144", "url": "https://lij.wikipedia.org/wiki?curid=11054", "title": "Partito Repubbric\u00e6n (Stati Un\u00efi d'America)", "text": ""}
{"id": "11055", "revid": "3941", "url": "https://lij.wikipedia.org/wiki?curid=11055", "title": "T\u00e6rit\u00f6io Britannego do O\u00e7eano Indien", "text": ""}
{"id": "11056", "revid": "3941", "url": "https://lij.wikipedia.org/wiki?curid=11056", "title": "Partito Democratego (Stati Un\u00efi d'America)", "text": ""}
{"id": "11057", "revid": "3941", "url": "https://lij.wikipedia.org/wiki?curid=11057", "title": "T\u00e6rit\u00f6i Portogheisi", "text": ""}
{"id": "11058", "revid": "3941", "url": "https://lij.wikipedia.org/wiki?curid=11058", "title": "T\u00e6rit\u00f6i d'oltrem\u00e2 Dane\u00efsi", "text": ""}
{"id": "11059", "revid": "3941", "url": "https://lij.wikipedia.org/wiki?curid=11059", "title": "T\u00e6rit\u00f6i d'oltrem\u00e2 Fran\u00e7\u00e8isi", "text": ""}
{"id": "11060", "revid": "242", "url": "https://lij.wikipedia.org/wiki?curid=11060", "title": "T\u00e6rit\u00f6i Fran\u00e7\u00e8isi Meridion\u00e2 e dell'Antartigo", "text": ""}
{"id": "11061", "revid": "3941", "url": "https://lij.wikipedia.org/wiki?curid=11061", "title": "Isoe Glorioso", "text": ""}
{"id": "11062", "revid": "3941", "url": "https://lij.wikipedia.org/wiki?curid=11062", "title": "Lista de i virus", "text": ""}
{"id": "11063", "revid": "3941", "url": "https://lij.wikipedia.org/wiki?curid=11063", "title": "T\u00e6rit\u00f6io da Baja de Jervis", "text": ""}
{"id": "11064", "revid": "1144", "url": "https://lij.wikipedia.org/wiki?curid=11064", "title": "Union de e Repubbriche So\u00e7ialiste Sovietiche", "text": ""}
{"id": "11065", "revid": "3941", "url": "https://lij.wikipedia.org/wiki?curid=11065", "title": "Elenco de e Lengue", "text": ""}
{"id": "11066", "revid": "3941", "url": "https://lij.wikipedia.org/wiki?curid=11066", "title": "Marsiggia", "text": ""}
{"id": "11069", "revid": "3941", "url": "https://lij.wikipedia.org/wiki?curid=11069", "title": "Compostaggio Domesteg\u00f4", "text": ""}
{"id": "11074", "revid": "1144", "url": "https://lij.wikipedia.org/wiki?curid=11074", "title": "Lengoa lati\u00f1a", "text": ""}
{"id": "11076", "revid": "6728", "url": "https://lij.wikipedia.org/wiki?curid=11076", "title": "Pap\u00ea", "text": "Pap\u00ea (da-o latin \"papyrus\", ch'o ven da-o grego \u03c0\u03ac\u03c0\u03c5\u03c1\u03bf\u03c2), produto industri\u00e2 fabbricao con de sostan\u00e7e fibrose desp\u00e6gie, red\u00fate in pasta umida e quindi in f\u0153uggi sott\u00ee e flescibili pe varri uxi, specce pe scrivighe, stamp\u00e2ghe \u00f2 fasci\u00e2.\n\u00c7enni storichi.\nO pap\u00ea o l'ea za fabbricao in Ci\u00f1a, a quante se sa, into 2\u00b0 sec. a.C. A conoscen\u00e7a di procesci de fabbrica\u00e7ion a pass\u00f2 inta Corea into 7\u00b0 sec. d.C. e de ch\u00ec into Giapon, estendendose into seccolo seguente inte tutto l\u2019Oriente e da p\u0153u, a \u0153uvia di Arabi, inte l'Africa settentrion\u00e2, in Spagna e in Se\u00e7ilia, d'onde proven o primmo documento \u0153\u00fcropeo sciu pap\u00ea do 1109 (lettia da contessa Adelaide); verso o 1150 a l'ea attiva una cartea inta \u00e7itt\u00e6 spagnolla de X\u00e0tiva. In Italia s'ha noti\u00e7\u00e7ia de 'na cartea ch'a fon\u00e7ionava presso Bologna, in sce-o Ren, primma do 1200, pe \u0153uvia do meistro Poleize da Fabrian, \u00e7itt\u00e6 ch'a v\u00e8gne (da-a segonda meit\u00e6 do 13\u00b0 sec.) e a l'arest\u00f2 a longo o centro da produ\u00e7ion papi\u00e6a italia\u00f1a. Impulso grandiscimo ebbe l\u2019industria papi\u00e6a con l\u2019inven\u00e7ion da stampa, ch'a n'acrebbe enormemente o consummo. A fabbrica\u00e7ion meccanica do pap\u00ea a fu introduta da-o L.N. Robert, invent\u00f4 da macchina continnua in cian, e squ\u00e6xi contemporaniamente da-o M. Leistenschneider, invent\u00f4 de quella \u2018in tondo\u2019, in sce-o fin\u00ee do 18\u00b0 seccolo.\nFabbrica\u00e7ion e allestimento.\nMateie primme.\nE mateie primme d\u0153uvi\u00e6 pe prepar\u00e2 o pap\u00ea vegnan distinte in fibroze e no fibrose: e primme forman o feltro de fibbre intre\u00e7\u00e7\u00e6, e segonde conferiscian a queste de particol\u00e6 propiet\u00e6 (c\u00f4, peizo, superfi\u00e7ie liscia ec.). E mateie fibrose son constituie da-e cosc\u00ec d\u00edte paste de legno (\u00e7elluloza) che p\u0153uan \u00ease: chimiche (\u00e7elluloza praticamente pua), meccaniche (legno sfibrao) e semichimiche (con de caratteristeghe intermedie fra e doe precedente).\nE mateie primme fibrose desp\u00e6gie da-e paste de legno aoa men\u00e7un\u00e6, son costituie da: a) stra\u00e7\u00e7e de coton, lin, canneva, iuta ec.; primma de l'impiego queste stra\u00e7\u00e7e subiscian una \u00e7ernia, da p\u0153u son f\u00e6te in meni\u00e7\u00e7i e \u2018c\u0153utte\u2019 in aotoclave in prezen\u00e7a de solu\u00e7ioin diluie de alcali (ca\u00e7i\u00f1a, soda ec.) che agiscian da sgrascianti e da decoloranti; o produto da cottua ape\u00f1a scaregao da-e aotoclave o ven sfiarsoao (in olandeixi ec.) in moddo da d\u00e2 'na sospenscion de fibbre ch'a p\u0153u \u00ease urteriormente ingianch\u00eea; b) pap\u00ea de ricuppero (pap\u00ea riciclao), costituio da retaggi, da pap\u00ea da maxei ec.; in questo caxo asc\u00ec se procede a un trattamento con alcali in aotoclave, pe asport\u00e2 o brutt\u00f4, a colla, l\u2019inciostro ec., e o produto o ven da p\u0153u sfibrao in olandeixi e eventualmente urteriormente decolorao. Otr'a \u00e7o, comme materi\u00e2 fibrozo pe pap\u00ea, se p\u0153u d\u0153uvi\u00e2 de fibre artifi\u00e7i\u00e6 scintettiche, segge azonzendole in quantit\u00e6 do 10-20% a-i norm\u00e6 impasti fibroxi de produti \u00e7elluloxichi segge preparando di impasti form\u00e6 soo che da fibbre scintetiche \u00f2 artifi\u00e7i\u00e6. T\u00e6 fibbre devan \u00ease \u2018fibrillabile\u2019, in grao saiv'a d\u00ee de form\u00e2 un f\u0153uggio de pap\u00ea pe effetto de l'aotocoexon; in caxo contraio receddan l\u2019azonta de sostan\u00e7e ligante. Queste desp\u00e6ge mateie primme, \u00f2 meze paste, doppo un eventu\u00e2 urtei\u00f4 trattamento de decoloa\u00e7ion vegnan fra l\u00f4 mescci\u00e6 in rapporti desp\u00e6gi a segonda di tipi de pap\u00ea da prod\u00fae e de so carateristeghe; o produto risurtante o ven da p\u0153u sottoposto a raffina\u00e7ion, saiv'a d\u00ee desf\u00e6to e sfibrao con di procedimenti che conferiscian a-e fibre una mao flescibilit\u00e6 e consentan d'\u00f3tegn\u00ee da queste di pap\u00ea ciu compatti, meno poroxi e meccanicamente ciu rescistenti. A-a sospenscion de fibre cosc\u00ec prepar\u00e6 son adi\u00e7ion\u00e6 i componenti no fibroxi constituii da di materi\u00e6 de carega, \u00f2 careghe (caolin, tarco, carbonato de ca\u00e7o, sorfato de ca\u00e7o \u00f2 de bario ec.), che dan a-o produto ciu gianchixe, n'amegi\u00f4an l\u2019attitudine a ri\u00e7eive a stampa ec., da di materi\u00e6 collanti (colofonia ciu \u00f2 meno savonific\u00e2, gelati\u00f1a, cazei\u00f1a ec.), che confeiscan una rescisten\u00e7a a-a penetra\u00e7ion de l'inciostro, da di coloranti pe impart\u00ee e colora\u00e7ioin vosciue, da di sgiancanti ottichi, da di additivi pe increment\u00e2 a rescisten\u00e7a a umido do pap\u00ea. E careghe, i collanti, i coloranti p\u0153uan asc\u00ec \u00ease applic\u00e6 in sce-a superfi\u00e7\u00e7ie do f\u0153uggio de pap\u00ea za formao.\nProcesso de fabbrica\u00e7ion.\nA fabbrica\u00e7ion do pap\u00ea a segue un processo continno realizzao pe mezo de macchine (ciamm\u00e6 aponto macchine continnoe) distinte in macchine continue \"in cian\" e \"in tondo\". Inte macchine continue in cian, a sospenscion da mateia primma a ven vers\u00e2 in strato sott\u00ee, de spess\u00f4 uniforme, in sce 'na teia metallica sen\u00e7a fin ch'a-a libera da l'\u00e6goa pe schi\u0153uia e pe aspia\u00e7ion e a-a cede, red\u00fata a una banda umida continnoa, a un feltro ch'o-a porta a pass\u00e2 fra desp\u00e6gie cobbie de cilindri pressado\u00ee e esciccato\u00ee i qu\u00e6 elimminan l\u2019\u00e6goa da-o f\u0153uggio, i primmi pe spremitua e i atri mediante o cal\u00f4 da superfi\u00e7ie; a-a fin o f\u0153uggio o ven ingugeito a de gren bobi\u00f1e. A larghe\u00e7\u00e7a e a velo\u00e7it\u00e6 de macchine continnoe son an\u00e6te sempre aomentando: e primme gh'aivan a larghe\u00e7\u00e7a de circa 1 m e favan pochi metri de banda a-o men\u00fato. E macchine moderne p\u0153uan arriv\u00e2 a 10 m de larghe\u00e7\u00e7a e a velo\u00e7it\u00e6 de produ\u00e7ion de circa 1500 m/min, co-ina produ\u00e7ion diaia ch'a p\u0153u \u00ease de l'orde de \u00e7entan\u00e6a de tonnei. A macchina in tondo a difeisce da quella cia\u00f1a inta forma\u00e7ion ini\u00e7i\u00e2 do f\u0153uggio: de f\u00e6to a pasta a l'\u00e8 prelev\u00e2 da un cilindro coverto de teia metallica o qu\u00e6 o gia pe meit\u00e6 immerso inta ti\u00f1a, da-a qu\u00e6 o soleva un s\u0153u de pasta, aderente a-a so superfi\u00e7\u00e7ie, che da p\u0153u o ven destaccao e transfeio in sce di feltri compindo un percorso anallogo a quello ch'o fa inte l'atra macchina. O scistema, za d\u0153uviao pe-a produ\u00e7ion de tipi ben fin de pap\u00ea e con di boin effetti de filigra\u00f1a, anc\u0153u o l'\u00e8 d\u0153uviao sorvetutto pe-a fabbrica\u00e7ion di cartoin. Pe \u00e7erti uxi o pap\u00ea o l'\u00e8 d\u0153uviao comm'o sciorte da-a macchina continnoa (prez., pe tanti pap\u00ea da imballaggio), ma in genere o pap\u00ea o g'ha da sub\u00ee un \u00f2 ciu trattamenti supplement\u00e6 (alestimento): lucidatua, satinatua, teiatua, gofratua, rigatua, taggio inte di formati stabilii.\nAlestimento.\nL\u2019alestimento do pap\u00ea o se p\u0153u f\u00e2 in rol\u00f2 \u00f2 in f\u0153uggio, con \u00f2 sen\u00e7a calandratua. I opia\u00e7ioin fondament\u00e6 de l'alestimento do pap\u00ea in rotoli conscistan inte 'n controllo da banda de pap\u00ea produta da-a macchina continnoa, into refi\u00e2ne i bordi e into taggio in strisce de larghe\u00e7\u00e7a prestabilia mediante di cotelli circol\u00e6. Se o pap\u00ea o dev'\u00ease calandrao, pe rendine a superfi\u00e7ie perfettamente liscia a-o scopo de fa\u00e7ilit\u00e2 segge a scritua segge a stampa, o vegne primma inumidio, e da p\u0153u inviao a-a calandra, form\u00e2 da ciu cilindri a asse orizzont\u00e2, sovrapposti, \u00e2tern\u00e6, metallichi \u00f2 rivestii in cartala\u00f1a, passando fra i qu\u00e6 a banda de pap\u00ea a l'aquista o grao vosciuo de lucido pe-o contatto co-a so superfi\u00e7ie (p\u0153uan asc\u00ec \u00ease resc\u00e1d\u00e6 mediante circola\u00e7ion de vap\u00f4). An\u00e7ich\u00e9 in rolli, o pap\u00ea, calandrao \u00f2 patinao, o p\u0153u \u00ease confe\u00e7ionao in f\u0153uggi; a banda a ven retaggi\u00e2 a mezua e i f\u0153uggi, controll\u00e6 e cont\u00e6, recugeiti in r\u00edxime. \nImpatto ambient\u00e2.\nA part\u00ee da-i anni 1990 molti interventi son st\u00e6ti apront\u00e6 pe sostegn\u00ee l\u2019industria do pap\u00ea in termini de impatto ambient\u00e2 e de gestion de risorse materi\u00e6 e energetiche. Questi son st\u00e6ti prin\u00e7ipalmente finalizz\u00e6 a minimizz\u00e2 o consummo de l'\u00e6goa atraverso l\u2019ottimizza\u00e7ion di cicli produtivi (prez., in Italia o sett\u00f4 papi\u00e2 tra o 1970 e o 2000 o l'ha red\u00fato o consummo idrico do 15% nonostante o conscistente aomento da produ\u00e7ion de pap\u00ea); diminu\u00ee a capa\u00e7it\u00e6 inquinante inti procesci de produ\u00e7ion de paste de pap\u00ea, amegioando l\u2019effixen\u00e7a de utilizzo de mateie primme e di aoxili\u00e6; redue i ref\u00fai produti durante tutte e faze do ciclo de vitta do pap\u00ea e do carton, con aomento do tascio de riciclo; risparmi\u00e2 energia.\nClascifica\u00e7ion e formati.\nA clascifica\u00e7ion do pap\u00ea a p\u0153u \u00ease f\u00e6ta in baze a-o c\u00f4, a l'incollatua, a-o spess\u00f4, a-a rescisten\u00e7a a-a tra\u00e7ion e a-o streppo, a-a massa pe unit\u00e6 de superfi\u00e7ie (grammatua: scin a 30 g/m2 s'ha e veli\u00f1e , da 30 a 150 quelli propriamente diti, da 150 a 400 g/m2 e a-o de la di 400 g/m2 i cartoin ), a-o formato (se in f\u0153uggi: mezua di loei; se in bobi\u00f1a: larghe\u00e7\u00e7a da bobi\u00f1a), a-a trappettatua, a-a filigra\u00f1a. In rela\u00e7ion a-e mateie primme d\u0153uvi\u00e6 i pap\u00ea se clascifican in: fin, se fabbric\u00e6 con di materi\u00e6 fibroxi \u00e7ernui, comme stra\u00e7\u00e7e e \u00e7elluloza; mezofin, se fabbric\u00e6 con de paste mescce; andanti, se-a mateia de base a l'\u00e8 a pasta de legno. Pe l\u2019uzo a-o qu\u00e6 son destin\u00e6 se distingoe: pap\u00ea da imprescion, da scrive, da dizegno, da stampa, tutti in nomioxiscime variet\u00e6; cartasciughe; pap\u00ea da fasci\u00e2, pe imballo, pe coerti\u00f1e, pe involucri de sostan\u00e7e aliment\u00e6 ec.; pap\u00ea speci\u00e6, pap\u00ea pe valo\u00ee, pap\u00ea patin\u00e6, metallizz\u00e6, \u0153ui\u00e6, pergamen\u00e6. \nInta gran parte di paixi i f\u0153uggi de pap\u00ea g'han de dimenscioin unific\u00e6; in Itallia i formati unific\u00e6 ciu comun son quelli da cosc\u00ec d\u00edta \u2018serie A\u2019. A dimenscion min\u00f4 de 'n formato a l'\u00e8 p\u00e2 a-a maggi\u00f4 do succescivo, mentre a dimenscion maggi\u00f4 de 'n formato a l'\u00e8 circa o doggio da min\u00f4 do succescivo; pertanto l\u2019area de ciascun formato a l'\u00e8 o doggio de quella do formato succescivo (in millimetri: A0 = 840\u00d71188; A1 = 594\u00d7840; A2 = 420\u00d7594; A3 = 297\u00d7420; A4 = 210\u00d7297; A5 = 148\u00d7210; A6 = 105\u00d7148). Existe asc\u00ec atre doe serrie de formati (B e C), a l'uzo impieg\u00e6 pe buste \u00f2 cartelle."}
{"id": "11077", "revid": "1144", "url": "https://lij.wikipedia.org/wiki?curid=11077", "title": "Lengoa latin-a", "text": ""}
{"id": "11078", "revid": "132621", "url": "https://lij.wikipedia.org/wiki?curid=11078", "title": "Ci\u00f1a", "text": ""}
{"id": "11079", "revid": "132624", "url": "https://lij.wikipedia.org/wiki?curid=11079", "title": "\u00d3o", "text": ""}
{"id": "11080", "revid": "10132", "url": "https://lij.wikipedia.org/wiki?curid=11080", "title": "Inciostro", "text": "Inciostro , mescciua liquida form\u00e2 da 'na disperscion de pigmenti \u00f2 da 'na solu\u00e7ion de coloranti inte 'n mezo \u00e6goozo \u00f2 organico con l'azonta d'aditivi fluidificanti (collanti, tenscioattivi, polimeri ecc.), ch'a vegne transferia in sce de superfi\u00e7ie de materi\u00e6 desp\u00e6gi segondo i uxi, in particol\u00e2 a scritua e a stampa.\n\u00c7enni storichi.\nTra i ciu antighi inciostri va aregordao l'inciostro de Chi\u00f1a, l'inven\u00e7ion do qu\u00e6 a remonta a-o 3\u00b0 millennio a.C. In eppoca clascica gh'ea in uzo di inciostri a baze de neigro de fumme e de s\u00e6 metalliche asc\u00ec, a-i qu\u00e6 segu\u00ec into Medioevo di inciostri a baze de vetri\u0153u, cacalloa e gomma, d\u0153uvi\u00e6 dap\u0153uscia asc\u00ec. Into XIX secolo i sviluppi da chimica permissan a grado\u00e2 sostitu\u00e7ion de s\u00e6 metalliche (che corodeivan o pap\u00ea) con di prepar\u00e6 chimichi meno agrescivi. Tanto inte l'antighit\u00e6 che into Medioevo, fu largamente d\u0153uviao di inciostri tenti, sorvettutto rosci e turchin, e, inte di codexi de gran lusso, asc\u00ec d'inciostri a baze d'\u00f3o \u00f2 d'argento.\nTipi de inciostro.\nExiste di inciostri desp\u00e6gi in fon\u00e7ion do c\u00f4 e de l'uzo a-o qu\u00e6 son destin\u00e6 (scritua, pittua, stampa tipografica, stampa carcografica, stampa da \"computer\", fotocopiatua). I inciostri neigri, ciu comun, son de solu\u00e7ioin \u00e6gooze d'acido gallico e tannico (\u00f2 de 'n solo de questi) e sorfato ferozo con azonta d'agenti anticomplessanti, coloranti azontivi (in particol\u00e2 aime de crommo \u00f2 cromato \u00f2 bicromato de potascio, neigro de fumme), produti antimoffa.\nInciostri da stampoei.\nSon composti da doi elementi de baze; un veicolo (ligante \u00f2 vernixe) e un colorante. O primmo o serve pe-o transporto e pe-o fissaggio do segondo in sce-o suporto da stamp\u00e2. A segonda do tipo de veicolo, se distingoe inciostri grasci e inciostri liquidi. I primmi, d\u0153uvi\u00e6 inta stampa tipografica, \"offset\", carcografica e serigrafica, g'han un veicolo composto da de rexi\u00f1e natur\u00e6 \u00f2 scintetiche mescci\u00e6 con di \u0153ui veget\u00e6 (lin, soia ecc.) \u00f2 miner\u00e6 (deriv\u00e6 da-o petrolio \u00f2 da-o carbon) e un produto colorante formao da di pigmenti insolubili despersci in povie finiscima. I segondi, d\u0153uvi\u00e6 inta stampa rotocarco \u00f2 flesciografia, g'han un veicolo composto da 'na mescciua de m\u00e6xime rexi\u00f1e scintetiche d\u0153uvi\u00e6 pe-i inciostri grasci, de solventi volatili, comme toluene, xilene, alcol, \u00e6goa, e un produto colorante composto da di pigmenti solubili into veicolo.\nPe-a stampa in rotative a neigro e a c\u00f4, pe-a sempre ciu elev\u00e2 velo\u00e7it\u00e6 de tiatua l'\u00e8 st\u00e6to introduto di inciostri che receddan un aporto de cal\u00f4 pe rende ciu rappido l'esciccamento e o fissaggio. Pe-a stampa \"offset\" l'\u00e8 st\u00e6to otr'a \u00e7o introduto di inciostri o veicolo di qu\u00e6 o l'\u00e8 constituio da 'na rexi\u00f1a acrilica viscoza, par\u00e7ialmente polimerizz\u00e2 e diluia into so monommero. L'escicca\u00e7ion e o fissaggio avegnan pe polimerizza\u00e7ion sotta l\u2019effetto di raggi urtravioletti (inciostri UV). \nDi atri inciostri particol\u00e6 son i inciostri metallichi, form\u00e6 da de sospenscioin de povie de metalli in solu\u00e7ion de gomma arabica, e i inciostri fosforescenti, impieg\u00e6 pe-a stampa de francobolli e manifesti.\nI vapo\u00ee di solventi e diluenti d\u0153uvi\u00e6 inti inciostri da stampa p\u0153uan inquin\u00e2 i ambienti de travaggio e recedde, pertanto, di ap\u00e6giatue pe-a bonifica de t\u00e6 ambienti \u00f2 pe-o recupero di solventi m\u00e6ximi. D'atro canto, l\u2019impiego de l'\u00e6goa a-o posto di sciorventi organichi tradi\u00e7ion\u00e6, a fronte de l'evidente benefi\u00e7io ambient\u00e2, o comporta tuttavia de dificort\u00e6 into caxo di inciostri destin\u00e6 a di supporti no asciorbenti (lamin\u00e6 plasteghi, aluminnio ecc.); otr'a \u00e7o l'\u00e6goa a l'evappoa con mao dificort\u00e6 e mao lente\u00e7\u00e7a. \nSe produxe asc\u00ec di inciostri do tutto privi de qu\u00e1ses\u01fd tipo de solvente, comme i inciostri UV pe-a stampa offset d'ato diti."}
{"id": "11083", "revid": "1211", "url": "https://lij.wikipedia.org/wiki?curid=11083", "title": "Ammido", "text": "Ammido, prin\u00e7ip\u00e2 carboidrato de riserva de ciante (C6H10O5)n, con \"n\" p\u00e2 a 20 \u00f2 ciu; o costituisce pe l\u2019ommo a ciu conspicoa parte di carboidrati aliment\u00e6.\nDescri\u00e7ion.\nO se forma inte parte verde de ciante pe fotoscintexi da \u00e6goa e anidride carbonica e o s'accummula inte reixe, inti tuberi e inta sumen\u00e7a in forma de granuli. S'estrae maxinando i cere\u00e6 \u00f2 raspando e patatte, sospendendo in \u00e6goa a f\u00e6\u00f1a \u00f3tegnua e separando da p\u0153u meccanicamente, pe decanta\u00e7ion, i granuli de ammido, ciu pezanti, da-i \u00e2tri costituenti de \u00e7ellule veget\u00e6. O se presenta sotta forma de povie gianca i grannuli da qu\u00e6 a-o microscoppio mostran aspetti caratteristeghi pe ogni scingola specie veget\u00e2.\nIn natua, o l'\u00e8 prezente in doe forme: l'amiloxio, pe circa o 27%, solubile in \u00e6goa surresc\u00e2d\u00e2, e l\u2019amilopecti\u00f1a, pe circa o 73%, insolubile. L\u2019amiloxio, o costituisce a parte interna do granulo e o l'\u00e8 formao da de molecole de glucoxio unie con ligamme \u03b1-1,4-glicoxidego, in longhe cade\u00f1e no ramific\u00e6 de 300-400 unit\u00e6. L\u2019amilopecti\u00f1a, \u00f2 amilon, a forma invece a parte esterna e a l'\u00e8 \u00e2tamente ramific\u00e2; inti ponti de ramifica\u00e7ion, e moleccole de glucoxio son unie con ligammo \u03b1-1,6-glicoxidico. O peizo molecol\u00e2 de l'ammido o p\u0153u razonze i 100 mioin.\nInte ciante se distingoe varri tipi de ammido: l'ammido primaio (\u00f2 aotoctono, \u00f2 de ascimila\u00e7ion) o se forma inti cloroplasti de molte piante, una votta idrolizzao o \u00e7uccao che ne deriva o migra verso di \u00e2tri organi, dovve i leucoplasti o recondensan in ammido segondaio (\u00f2 de riserva): questo o s'acummula particolarmente inti organi de riserva, in forma de granuli soventi con de righe concentriche in gio a un punto, d\u00eeto ilo. Se distingoe granuli senci, composti (risurtanti da ciu grannuli) e semicomposti. Se denommina \u00f4tr'a \u00e7o ammido transcitoio , quello ch'o s'attr\u0153uva inti tubbi cribroxi de \u00e7erte ciante, ammido statolittego, o complesso de granette d'ammido ch'o se tr\u0153uva inte \u00e7ellule da parte centr\u00e2 da scoffia da reixe, fon\u00e7ionanti da statoliti; ammido de Floridee, un idrato de carbonnio che se riscontra inte queste \u00e6ghe sotta forma de granette spanteg\u00e6 into \u00e7itoplasma.\nSciben che l\u2019ammido nativo o tr\u0153uve nomioxi impieghi, o mao interesse industri\u00e2 o l'\u00e8 votto a-i cosc\u00ec d\u00edti ammidi modific\u00e6, \u00f3tegnui sottoponendo l\u2019ammido a di trattamenti chimichi e fixichi qu\u00e6 oscida\u00e7ion e esterifica\u00e7ion, e a-e destri\u00f1e \u00f3tegnue pe degrada\u00e7ion par\u00e7i\u00e2 da moleccola in prezen\u00e7a de cal\u00f4, acidi \u00f2 enzimmi. L\u2019ammido s'ad\u0153uvia inte l'industria aliment\u00e2, inta produ\u00e7ion de doscificanti qu\u00e6 m\u00e2titolo e sciorbitolo, inte l'aprettatua do pap\u00ea, di tesciui, inta prepara\u00e7ion di adexivi, di deterscivi e di materi\u00e6 de imballaggio.\nDi studdi in sce-a genettica di veget\u00e6 da-a qu\u00e6 s'\u00f3t\u00e9gne l\u2019ammido (gran\u00f3n, pe l'80% circa, patatta, gran, manioca, rizo) han conduto a-a produ\u00e7ion de ciante geneticamente modific\u00e6 capaxe de scintetizz\u00e2 de l'ammido con de caratteristeghe particol\u00e6. Into gran\u00f3n l'\u00e8 st\u00e6to osservao varrie muta\u00e7ioin natur\u00e6 che alteran e caratteristeghe de l'ammido: a mancan\u00e7a de l'enzimma amidoscintetaxi associao a-i grannuli a porta a-a forma\u00e7ion de ammido praticamente privo de amiloxio, mentre a mancan\u00e7a de izoforme de l'enzimma de ramifica\u00e7ion a l'accresce o contegn\u00fao relativo de t\u00e2 componente. Questo tipo de produ\u00e7ion o l'\u00e8 ass\u00e6 controverso segge pe o tim\u00f4 de de ripercuscioin negative in sce l'ambiente e (into caxo de di uxi aliment\u00e6) in sce i ommi e i anim\u00e6, segge perch\u00e9 o p\u0153u comport\u00e2 una contra\u00e7ion da reiza di racolti. \nA ciu gran parte de ciante transgeniche che produan ammido son de patatte. In t\u00e6 ciante o gene glgC do batteio \"Escherichia coli\" o codifica l\u2019enzimma ADP-glucoxiopirofosforilaxi (AGPaxi) con de propriet\u00e6 allosteriche alter\u00e6, produxendo di tuberi contegninti una quantit\u00e6 de ammido p\u00e2 a-o 50% de ciu do norm\u00e2. Inibindo un\u2019izoforma de l'enzimma amidoscintetaxi associao a-i granuli con l\u2019uzo de un construto antisenso, s'\u00e8 \u00f3tegn\u00fao de l'ammido completamente privo de amiloxio. Un \u00e2tro mutante o l'\u00e8 st\u00e6to \u00f3tegn\u00fao introduxendo inta patatta un gene chimeego formao da-e regioin geniche che codifican doe protei\u00f1e da patatta e da-o gene glgA de \"Escherichia coli\", ch'o codifica l\u2019enzimma glicogenoscintetaxi (coinvotto inta scintexi do glicogeno). I tuberi \u00f3tegnui da queste ciante mostran un red\u00fato accumulo de ammido, un aomento di \u00e7uccai solubili, una ridu\u00e7ion da dimenscion di grannuli, un asbasciamento do rapporto amiloxio/amilopecti\u00f1a e do contegn\u00fao de fosforo e un aomento do grao de ramifica\u00e7ion de l'amilopecti\u00f1a.\nColeg\u00f2u a l'ammido o l'\u00e9 o sugo. O sugo a l'\u00e8 'na solu\u00e7ion de ammido in \u00e6goa da d\u00e2 a giancaja primma de sti\u00e2la pe f\u00e2la arest\u00e2 ciu reddena e luxente. O sugo d'ammido s'ad\u0153uvia asc\u00ec inta chimica analitega come indicat\u00f4 in iodometria, in quante o d\u00e0 colora\u00e7ion bl\u0153u co-o ioddio."}
{"id": "11084", "revid": "132675", "url": "https://lij.wikipedia.org/wiki?curid=11084", "title": "Amido", "text": ""}
{"id": "11086", "revid": "10132", "url": "https://lij.wikipedia.org/wiki?curid=11086", "title": "Stampa", "text": "Stampa, tecnica ch'a permette de riprod\u00fae da 'na matrixe \u2013 segge questa fixica, comme inta stampa tipografica, \u00f2 elettronica, comme inta stampa digit\u00e2 \u2013 tante coppie p\u00e6ge de scriti, disegni \u00f2 imaggine. A stampa se p\u0153u defin\u00ee o primmo mezo de comunica\u00e7ion de massa e a l'ha contribuio in moddo determinante a-a difuxon da conoscen\u00e7a e di f\u00e6ti coltur\u00e6 e a-a circola\u00e7ion de idee.\n\u00c7enni storichi.\nO primmo scistema de stampa o fu quello in relevo bazao in sce-o mettodo scilografico, conosci\u00fao da-i Cineixi fin da-o 4\u00b0 secolo. O testo o l'ea scrito in sce 'n f\u0153uggio de pap\u00ea e riportao a decarco in sce 'n cian de legno ch'o vegniva incizo a relevo co-i caratteri a contra\u00e7\u00ea e inciostrao; s'\u00f3tegniva a riprodu\u00e7ion imprimendoghe adosso un f\u0153uggio de pap\u00ea. T\u00e2 metodo o fu apricao into XIV secolo. in \u0152\u00fcropa da-i fabbricanti de carte da z\u0153ugo; o processo o s'esteize dap\u0153uscia a-a realizza\u00e7ion d'immagine religioze e da p\u0153u de vei e proppi libbri (i cosc\u00ec d\u00edti libbri scilograffeghi).\nInto X secolo, sempre in Ci\u00f1a, ebbe comen\u00e7o a stampa a caratteri mobili, primma in legno e da p\u0153u in t\u00e6rac\u0153utta. In \u0152\u00fcropa se deve a-o tedesco Johann Gutenberg (1397-1468) l\u2019idea\u00e7ion do procedimento de stampa tipografica a caratteri mobili, con fuxon di caratteri in liga e stampa in sce di torci a leva. Co-a nascita da tipografia fe\u00e7\u00e7an a so apai\u00e7ion e macchine da stampa asc\u00ec. A macchina do Gutenberg, amegio\u00e2 inti so particol\u00e6 e construia intregamente in legno, a fu d'uzo constante fin a-o 1783, quand'a fu munia de un\u2019incastellatua de f\u00e6ro e de 'n cian de rammo (F.-A. Didot e R. Brichet). Into 1807 fu construto in Inghilt\u00e6ra da A. Stanhope a macchina da stampa completamente metallica, co-a qu\u00e6 fu poscibile radoggi\u00e2 a produ\u00e7ion giornalea. O todesco A. Koenig o fiss\u00f2 i critei fondament\u00e6 a-i qu\u00e6 s'inspia a macchina ciano-cilindrica (1816); e ciu importante innova\u00e7ioin fun a stampa mediante cilindro de prescion e, poco doppo, l'introdu\u00e7ion di r\u00f2lli d'inciostra\u00e7ion. O scistema tipografico o s'aferm\u00f2 rapidamente, favoiio asc\u00ec da l'inven\u00e7ion de macchine compoxitrixe: o primmo modello de \"linotype\" o fu realizzao da-o G. Merghenthaler into 1886; a macchina \"monotype\" a fu cre\u00e2 da l'american T. Lanston into m\u00e6ximo periodo, ma a commen\u00e7\u00f2 a \u00ease praticamente d\u0153uvi\u00e2 soltanto a-o prin\u00e7ippio do 20\u00b0 secolo.\nO scistema de stampa litografego o fu inventao verso o 1796 da-o todesco L. Senefelder, ch'o l'aiva notao a particol\u00e2 propiet\u00e6 de prie carc\u00e6e de Solenhofen (Monego de Bavea) de refu\u00e2 l'inciostro grasso quand'en bagn\u00e6 e de ri\u00e7eivilo quande son sciute. O mettodo de stampa in \"offset\" o l'\u00e8 l\u2019esprescion moderna da litografia. O scistema de stampa carcograffego o l'ha invece di origine ben antighe: za i fravveghi fiorentin do Medioevo, doppo avei impio e proppie incixoin in bassorilevo con un produto grasso e neigro aderente pe fuxon, tiavan e pr\u0153uve de controllo. A stampa rotocarco, realizza\u00e7ion moderna da carcografia, a l'\u00e8 sciorta a-o comen\u00e7o do XX secolo a pr\u0153uvo a l'idea\u00e7ion, da parte de G. Meisenbach, di scistemi de tramma a r\u00e6tin (1882), a-a missa a punto, a \u0153uvia do boemmo K. Klietsch do processo a gran de rexi\u00f1a (1895) e a-o succescivo sviluppo, pe meito de E. Mertens (1897), da tecnica de prepara\u00e7ion con fotocarcografia.\nTra i procesci de stampa mino\u00ee, s'aregorda o processo fototippico, conscistente into riprodue de inmaggine fotografiche in sce pria litografica coverta de gelati\u00f1a senscibilizz\u00e2 a-o bicromato, inventao into 1855 da-o L.A. Poitevin e perfe\u00e7ionao da-o fotografo J. Albert; o processo de stampa a l'anili\u00f1a (\u00f2 flesciografia) che, nasci\u00fao in Germania into 1890, o d\u0153uvia l'inciostro a anili\u00f1a con un sciorvente alcollico; a serigrafia, saiv'a d\u00ee a stampa a traverso di tesciui de s\u00e6a, ide\u00e2 da-i Egi\u00e7ien e grandemente svilupp\u00e2 da-i Giapponeixi, a fu riproposta con tecnica moderna da-o S. Simon a-o prin\u00e7ippio do XX secolo.\nI scistemi de stampa moderni.\nA tecnologia da stampa a l'ha registrao da-a meit\u00e6 di anni 1970 un'evolu\u00e7ion profonda. A-a compoxi\u00e7ion tipografica in ciongio s'\u00e8 sostituio e fotocompoxitrixe con genera\u00e7ion do carattere, pe via de matrixe segge ottiche segge elettroniche. O carattere da matrixe o ven proiettao in sce-a peliccola, o p\u0153u \u00ease ingrandio, red\u00fato, inclinao, e o tutto o vegne comandao da di apoxiti programmi che contegnan, otr'a-o scrito da riprodue, tutti i coddexi pe una coretta compoxi\u00e7ion. Inta fotoriprodu\u00e7ion, a-o procedimento con de macchine fotografiche e filtri pe separ\u00e2 i 4 co\u00ee de stampa s'\u00e8 sostituio i sele\u00e7ionato\u00ee elettroneghi (\"scanner\"), che lezan ponto pe ponto l'origin\u00e2 a co\u00ee, ne corezan, con di oportun comandi, i difetti, ezegoiscian ingrandimenti, redu\u00e7ioin e core\u00e7ioin asc\u00ec circoscrite a 'na sola tonalit\u00e6 de c\u00f4.\nDa-a rente a-e tecniche de stampa tradi\u00e7ion\u00e6, definibile asc\u00ec a impatto, s'\u00e8 sviluppao ina tecnica de stampa a no impatto, a getto d\u2019inciostro (\"ink-jet\") e \"laser\", e a matrixe digit\u00e2 ch'a sfr\u00fbta i prin\u00e7ippi de l'elettrofotografia \u00f2 xerografia, za conosciui e apric\u00e6 inte tutte e ap\u00e6giatue fotocopiatrixe. E macchine son vegnue via via ciu veloxe e grende.\nInta stampa digit\u00e2 no existe ciu a necescit\u00e6 de procede a-a realizza\u00e7ion de 'na forma da stampa fixica, ma se p\u0153u zonze a 'n produto stampao direttamente da-i d\u00e6ti digit\u00e6 (testo e imaggine) preventivamente codific\u00e6 a l'interno de 'n carco\u00e2t\u00f4. L'impiego di carcolato\u00ee o consente de f\u00e6to d'un\u00ee l'elabora\u00e7ion di testi a quella de inlustra\u00e7ioin, un tempo nettamente distinte tra l\u00f4, gra\u00e7\u00e7ie a di scistemi informatteghi ciu \u00f2 meno complesci, conlig\u00e6 fra de l\u00f4 a segonda de exigen\u00e7e da laoa\u00e7ion. A livello industri\u00e2 di scistemi composti da ciu \"computer\" forman inta re' de struttue do tipo \"client server\", dove ogni \"serviao\" conesso a-a re' o l'\u00e8 specializzao segge pe ezegu\u00ee de speciffiche fon\u00e7ioin interne (prez., provei a l'archivia\u00e7ion e a-a gestion di d\u00e6ti) segge pe-i conligamenti co l'esterno, prez., con di atri scistemi editori\u00e6. \nDi atri \"computer\" son da p\u0153u conlig\u00e6 a-a re' pe ezegu\u00ee varie laoa\u00e7ioin qu\u00e6, prez., dizegno de paggine, inmiscion e elabora\u00e7ion di testi e immagine, veriffica do stato d'avan\u00e7amento de pagine. E pagine do giorn\u00e2, prepar\u00e6 in moddo completo, p\u0153uan \u00ease controll\u00e6 segge in sce-i termin\u00e6 m\u00e6ximi do scistema, segge stampandole in sbo\u00e7\u00e7e in sce de stampante \"laser\"; quande a verifica a l'\u00e8 urtim\u00e2, e pagine son d\u0153uvi\u00e6 pe produe e forme de stampa necessaie pe-o passaggio inte rotative.\nO materi\u00e2 ciu comunemente d\u0153uviao comme supporto de stampa o l'\u00e8 o pap\u00ea \u00f2 atro materi\u00e2 papiaio (cartonetto, carton), de adatte caratteristeghe, ma se p\u0153u effettu\u00e2 a stampa asc\u00ec in sce di tesciui, metalli, \u00e7elluloide e mateie plasteghe, c\u0153uio, veddro, legno ecc. L'elemento de contrasto o l'\u00e8 l\u2019inciostro. \nTipi de stampa.\nSe p\u0153u distingue quattro gren famigge de scistemi de stampa: stampa in rilevo, inta qu\u00e6 e parte che ri\u00e7eivan l'inciostro son tutte a-a m\u00e6xima \u00e2te\u00e7\u00e7a in sce-o cian de stampa, mentre e parte da no stamp\u00e2 son ciu basse e incav\u00e6; se individdua doi procesci industri\u00e6: a tipografia a stampa diretta e a stampa a l'anili\u00f1a; stampa in incavo (\u00f2 in bassorilevo), inta qu\u00e6 e parte che ri\u00e7evan l'inciostro son incav\u00e6 rispetto a-o cian de stampa: l\u2019inciostro o s'arec\u0153ugge inti cavi e o se depoxita in sce-o supporto a spess\u00f4 differente segondo a profondit\u00e6 de l'incixon; o processo clascico de questo scistema a l'\u00e8 a carcografia, ancon d\u0153uviao pe-a stampa di francobolli, o processo industri\u00e2 a stampa rotocarco, d\u0153uvi\u00e2 pe e riviste illustr\u00e6; stampa in cian, inta qu\u00e6 e parte che ri\u00e7eivan l\u2019inciostro e quelle che no o ri\u00e7eivan son in sce-o m\u00e6ximo cian; un trattamento speci\u00e2 o rende e primme ri\u00e7ettive a l'inciostro; i procesci clascichi son a litografia e a fototipia; quello industri\u00e2, derivao da-a litografia, o l'\u00e8 o processo \"offset\", a stampa indiretta, largamente impiegao pe-a stampa de libbri e cotidien; stampa permeografega, inta qu\u00e6 a forma da stampa a l'\u00e8 costituia da di tesciui a magge fitte lasci\u00e6 permeabile a l'inciostro inte zone stampante e impermeabile inte zone no stampante; o processo industri\u00e2 o l'\u00e8 a serigrafia, pe-a stampa in sce veddri, tesciui, mateie plasteghe e metalli.\nMacchine da stampa.\nE prin\u00e7ip\u00e6 fon\u00e7ioin de macchine da stampa son: inciostra\u00e7ion da forma a ogni impronta, alimenta\u00e7ion do pap\u00ea, comprescion do f\u0153uggio in sce-a forma inciostr\u00e2, recugeita di f\u0153uggi stamp\u00e6. A segonda do moddo co-o qu\u00e6 ven exer\u00e7itao a prescion e de caratteristeghe da forma, s'ha de macchine \"cian contra cian\" (\u00f2 plati\u00f1e), se 'n cian portante un f\u0153uggio da stamp\u00e2 o vegne premuo in sce 'na forma cia\u00f1a; macchine cian-cilindreghe, se-a prescion a l'\u00e8 gener\u00e2 da-o contatto de 'n cilindro rolante in sce 'n cian ch'o porta a forma cia\u00f1a; macchine rotative, se-a prescion a l'\u00e8 gener\u00e2 da-o contatto de 'n cilindro (cilindro de prescion) co-in atro cilindro (cilindro porta-forma) portante a forma curva. A segonda do scistema co-o qu\u00e6 a macchina a l'\u00e8 aliment\u00e2 de pap\u00ea s'ha: macchine da f\u0153uggio, inte qu\u00e6 o pap\u00ea, perfettamente taggiao e squadrao segondo o formato e recugeito in pille, o vegne portao f\u0153uggio pe f\u0153uggio a-i organi de stampa; macchine da bobi\u00f1a, inte qu\u00e6 o pap\u00ea o l'intra inta macchina sotta forma de 'na banda continnoa e o ven taggiao e cegao, doppo a stampa, da-a macchina m\u00e6xima."}
{"id": "11091", "revid": "10132", "url": "https://lij.wikipedia.org/wiki?curid=11091", "title": "Cerere", "text": "Cerere (in latin \"Ceres\") a l'\u00e8 unna divinit\u00e6 mitologica romana associ\u00e4 \u00e4 vegeta\u00e7ion e ai raccolti.\nO s\u00f6 nomme o p\u00f6, pe questo, esse d\u00f6viou pe indic\u00e4 in senso fig\u00fcou o gran o anche o pan.\nDescri\u00e7ion.\nCerere a presenta s\u00f4meggianse con Tellure, che a l'\u00e8 a personifica\u00e7ion da t\u00e6ra lou\u00e4. E due divinit\u00e6 ean anche associ\u00e6 in to c\u00fclto. In ti tempi ci\u00fc antighi Cerere a l'aveiva un compagnno masccio, Cerus.\nAumentando i scangi e i contatti fra Romma e o mondo greco Cerere a vegniva identific\u00e4 con a greca Demetra. Demetra a formava unna triade con Dioniso e Core; a questi dui dei, in ta religion romana s'ea f\u00e6to corrisponde Libero e Libera.\nIn epoca moderna con o nomme de Cerere l'\u00e8 st\u00e6to ciammou un pianetin in ta fascia di asteroidi."}
{"id": "11100", "revid": "12052", "url": "https://lij.wikipedia.org/wiki?curid=11100", "title": "Acheroppito", "text": "Acheroppito, (da-o grego \u1f00\u03c7\u03b5\u03b9\u03f1\u03bf\u03c0\u03bf\u03af\u03b7\u03c4\u03bf\u03da, ch'o scigniffica \"no f\u00e6to da man (uma\u00f1a)\"), riferio \u00easen\u00e7ialmente a-e inmagine miacooze de Cristo, in particol\u00e2 a-a Santa Cea impressa insce di tesciui comme o mandillo de Kamulia\u00f1a e quello de Edessa (o termine \"mandillo\", in gr. \u03c4\u00f2 \u03bc\u03b1\u03bd\u03b4\u03cd\u03bb\u03b9\u03bf\u03bd, o ven da l'arabo \"mandil\" \u00f2 \"mendil\"). Pe estenscion co-o termine \"acheroppito\" s'indica asc\u00ec i atre immaggine do Cristo e da Vergine Maria into senso de \"retr\u00e6ti aotentichi\". \u00c7o o se contrapo\u00f1e quindi a l'epitteto \u03c7\u03b5\u03b9\u03f1\u03bf\u03c0\u03bf\u03af\u03b7\u03c4\u03bf\u03da, ch'o se riferisce a-i idoli. T\u00e6 inmaggine, de origine orient\u00e2, g'han av\u00fao un rollo conscidereive inte l'Ocidente asc\u00ec.\nO mandillo de Kamulia\u00f1a.\nO mandillo de Kamulia\u00f1a (\u00f2 Kamulia), segondo l' \"Histoira Ecclesiastega\" de Zaccaia o Ret\u00f4 do sec. VI o l'ea un retr\u00e6to de Gexo depento sciu lin che una donna a l'aiva arecugeito inte 'na fonta\u00f1a e ascozo into so vello, dove n'arest\u00f2 impresso una copia. E doe immagine finin l'u\u00f1a a \u00c7ezarea de Cappadocia e l'\u00e2tra, no lontan, a Kamulia\u00f1a, dove v\u00e8gnan oggetto de culto. O mandillo de Kamulia\u00f1a, doppo una travers\u00e2 trionf\u00e2 de l'Axia Men\u00f4, o zonse a Costantinoppoli into 554 \u00f2, segondo a \"Cronega\" de Zorzo \u00c7edren (ca. 1100), into 574. L'ico\u00f1a miacooza a v\u00e8gne port\u00e2 comme \"palladium\" imperi\u00e2 inte campagne contra i Perscen de Maori\u00e7\u00e7io, into 586, e de Eracclio, into 622. Questa a gh'aiva una doggia fon\u00e7ion, religioza e milit\u00e2, in quante i imperato\u00ee a d\u0153uvion inta so gu\u00e6ra-crox\u00e2 contra i infedeli. No s'ha de n\u0153uve precize in sce-o so aspetto e o no fu ciu men\u00e7unao doppo o sec. VIII: de seguo o l'and\u00f2 desperso durante i dezordeni do periodo iconoclasta.\nL'ico\u00f1a do \"Sancta Sanctorum\".\nA part\u00ee da-o sec. VIII un'inmaggine acheroppita do Cristo a l'\u00e8 document\u00e2 a Romma into \"Sancta Sanctorum\" do Lateran. O \"Liber Pontiphicalis\" o riferisce, sen\u00e7a preciz\u00e2ne e caratteristeghe, che o pappa St\u00e9va II (752-757) o-a port\u00f2 in sce-e spalle pe e stradde de Romma mena\u00e7\u00e7\u00e2 da-o longobardo Astorfo. Segondo a \"Cronega\" de Zorzo Mo\u00f1ego, o patriarca German I, sotta l'impiao iconoclasta Lion III l'Izaorico (717-741), o l'affi\u00f2 l'inmaggine do Sarvat\u00f4 a-o m\u00e2 co-ina cartapegoa, in sce-a qu\u00e6 o l'aiva scrito: \"Segn\u00f4, sarva ti m\u00e6ximo e sarva niatri asc\u00ec\". L'ico\u00f1a a sai\u00e6 st\u00e6ta arecugeita da p\u0153u a Romma da-o pappa e deposta inte 'na \"grande gexa\". No l'\u00e8 precizao de qu\u00e6 imaggine se tratte: a pori\u00e6 \u00ease o mandillo \u00f2 l'ico\u00f1a do Cristo da Chalk\u00e9 (tipo do Pantocrat\u00f4) ch'a l'ea in sce-a porta de bronzo de l'intr\u00e2 do Gran Pala\u00e7\u00e7io de Costantinopoli, primma che l'imperat\u00f4 o-a fesse lev\u00e2. Comunque, inte l'anno 817, a Costantinoppoli s'ea a-o corente de l'existen\u00e7a de l'acheroppita roma\u00f1a, comme testimonia o patriarca Niceforo, segondo o qu\u00e6 e \u00e7itt\u00e6 de Edessa e de Romma poeivan vant\u00e2se de possede de immagine acheroppite do Sarvat\u00f4.\nIn quante a l'ico\u00f1a do \"Sancta Sanctorum\" conserv\u00e2 scin a anc\u0153u nonostante o so st\u00e6to estremamente frammentaio, di ezammi han permisso de stabil\u00ee che se tratta de un Pantocrat\u00f4, assettao in sce un trono gemmao, beneixente co-a drita e co-in libbro \u00f2 un rollo inta scinistra, co-i p\u00ea appoggi\u00e6 in sce un suppedannio, a cavelea co-a riga into mezo e a barba; l'aoreola a l'\u00e8 marc\u00e2 de leng\u00ea da trei bra\u00e7\u00e7i de croxe, a veste a l'\u00e8 porp\u00faia, o cuscin rosso ci\u00e6o e o fondo azzuro. Cecchelli (1926-1927) o propoze de dat\u00e2la a-o sec. V, ponendola in rapporto co-a pittua monument\u00e2 italia\u00f1a; ma anc\u0153u se p\u0153u foscia indic\u00e2 un termine de paragon ciu vallido inte l'ico\u00f1a do Pantocrat\u00f4 into monest\u00ea de Santa Catt\u00e6\u00f1a a-o Scinai do sec. VI donde, bench\u00e9 o Cristo o segge raffigurao a meza figua, i co\u00ee e tutti i \u00e2tri particol\u00e6 son ass\u00e6 scimmili, compreizo a forma streita do pannello de legno, a quelli de l'ico\u00f1a roma\u00f1a che, in definitiva, poemo ritegn\u00ee \u0153uvia bizanti\u00f1a do sec. VI \u00f2 VII, sciben che no se p\u0153u pe aoa preciz\u00e2 ni a d\u00e6ta, ni e circostan\u00e7e de l'arrivo a Romma. In \u00f3caxon de un primmo restaoro sotta Zane X (914-928) in sce-o de r\u00ea fu depento una croxe gemm\u00e2 e un'inscri\u00e7ion; mentre sotta Innoxen\u00e7o III (1198-1216) a fu recoerta da una lammina de argento laoao ch'a lasciava vixibile solo ch'a testa, quella asc\u00ec per\u00e2tro coverta da un vello de s\u00e6a ch'o ne riproduxeiva i tr\u00e6ti. Da alloa in \u00e7a a se present\u00f2 comme una inmaggine da Santa Cea, analloga a quella conserv\u00e2 da-o sec. 1XIV a Zena inta Gexa de san B\u00e6rtom\u00ea di \u00c6rminni.\nL'inmaggine de Edessa.\nL'inmaggine acheroppita do Cristo ciu famoza l'\u00e8 quella de Edessa, attu\u00e2 Urfa, in Turchia, lig\u00e2 a-a stoia de re Abgar, cont\u00e2 za into sec. IV da Z\u0153uggio de Cezarea. Segondo e primitive lezendie o sovran, maoto, o l'invit\u00f2 Cristo into so regno, ma Gexo o ghe rispoze ch'o gh'avi\u00e6 mandao un di so apostoi, doppo a so morte. Succescivamente un racconto sciriaco, a dotri\u00f1a de Haddai, o men\u00e7u\u00f1a un retr\u00e6to do Cristo eseguio da Anania e mandao a Abgar. A lezendia, ch'a preize corpo inta segonda meit\u00e6 do sec. VI, a conta che Abgar o scrisse a Cristo e o ghe mand\u00f2 o pit\u00f4 Anania, perch\u00e9 o ghe fesse o retr\u00e6to, ma l\u00ea o no l'ariesc\u00ec a fiss\u00e2ne i tr\u00e6ti somatteghi; Cristo alloa o se lav\u00f2 a cea e sciugandose o lasci\u00f2 impressa a so inmaggine in sce-a teia; o dette quindi a Anania questo retr\u00e6to e una lettia e, ri\u00e7evendoli, Abgat o guar\u00ec. Into conto intervegnan asc\u00ec i apostoi San Tad\u00ea e San Tomaxo. A lettia do Cristo a l'\u00e8 nota za a Procoppio, ma o l'\u00e8 o storico Evagrio che, poco doppo o 593, o men\u00e7u\u00f1a l'inmaggine acheroppita do Cristo, attribuindo a vittoia di Crestien in sce-i Perscien a-a pre\u00e7ioza reliquia, ch'a l'ea st\u00e6ta miacoozamente ritrov\u00e2 miagi\u00e2 sorv'a-a porta da \u00e7itt\u00e6 de Edessa. Questa a l'arest\u00f2 oggetto de curto fin a-o 944, quand'a v\u00e8gne trionfalmente port\u00e2 a Costantinoppoli sotta Roman I Lecapen e Costantin VII Porfirogenito. A quest'urtimo fu attribuio a verscion esteiza da stoia - \u00f2 \"Narratio\" - repigi\u00e2 inti menei e inti menologhi, comprendente l'arrivo da reliquia a Costantinopoli; mentre una verscion ch'a s'aferma a l'arrivo de Taddeo a Edessa a l'\u00e8 notta sotta o nomme de \"Epistola Abgari\". O Mandillo o v\u00e8gne accugeito con gran pompa e collocao into crizotriclinnio, a saa de ri\u00e7evimento di imperato\u00ee, vegnindo cosc\u00ec a crov\u00ee o rollo de \"palladium\" de l'inmaggine de Kamulia\u00f1a.\nO Stato e a Gexa conscideravan o Mandillo comme a ciu pre\u00e7ioza de reliquie, a-a qu\u00e6 l'ea consacrao de \u00e7eimonnie solenne. Carego de un profondo scignificao religiozo, o l'ea de f\u00e6to consciderao scimbolo do misteio de l'Incarna\u00e7ion e de l'\u0152\u00fccaist\u00eda - inte questo senso o l'ea st\u00e6to consciderao un elemento importante da-i iconod\u00f4li durante a lotta iconoclasta - ch'o s'azonzeiva a-o val\u00f4 profilattico. Doppo a preiza de Costantinopoli da parte di Latin da quarta crox\u00e2, into 1204, i tezoi da capit\u00e2 v\u00e8gnan sacchezz\u00e6 e o Mandillo, portao in Ocidente, o l'and\u00f2 perd\u00fao.\nL'arrivo do Mandillo a Costantinopoli into 944 o trov\u00f2 eco inte doe rapprezenta\u00e7ioin: a primma (sec. XII) a l'\u00e8 una miniatua da \"Cronega\" de Zane Skilitze e a mostra Romman I ch'o baxa a testa do Cristo ch'a ghe vegne present\u00e2 impressa in sce un tesci\u00fao. L'\u00e2tra, de poco posteri\u00f4 a l'avvegnimento, a l'\u00e8 un'ico\u00f1a do monest\u00ea de Santa Catt\u00e6\u00f1a a-o Scinai e a mostra o re Abgar, co-i tr\u00e6ti do Porfiozennio, che in trono o tegne in man o Mandillo, in forma de sarvietta co-e frange in sce-e qu\u00e6 l'\u00e8 impresso a cea do Cristo, co-a barba e o nimbo croxao. O \"pendant\" o l'\u00e8 costituio da-a figua assett\u00e2 de Tad\u00ea; di atre figue de santi se dispo\u00f1an inta parte infei\u00f4. Weitzmann (1971; 1976) o l'ha supposto che a parte centr\u00e2 a raprezentesse o mandillo izoao. Questa a l'\u00e8 per\u00e7\u00f2 a primma testimonian\u00e7a figur\u00e2 ch'a se segge conserv\u00e2 da pre\u00e7ioza inmaggine.\nDoppo che e lezendie relative a-o mandillo v\u00e8gnan acugeite inta liturgia, n'apparse de raprezenta\u00e7ioin, into sec. XI, primma inti manoscriti e da p\u0153u inte ico\u00f1e e inta pittua monument\u00e2. E ciu antighe son de immagine izo\u00e6 inte 'n menologio conservao a Lusciandria, into Vang\u00ea de Alavardi e inta Scaa do Paradizo de Zane Climmego. Inte miniatue de Lusciandria e do Vatican o tesci\u00fao do mandillo o l'\u00e8 recamao a lozanghe, decor\u00e6 da un motivo stilizzao, mentre into Vangeio de Alavardi o l'\u00e8 ornao da di medaggioin doggi, che contegnan una croxe de M\u00e2ta, e o l'\u00e8 orlao de l\u00e6to da 'n'inscri\u00e7ion ps\u0153\u00fcdo-cufica. Into codexo do Vatican comp\u00e2 asc\u00ec, in sce-o m\u00e6ximo fondo, in negativo, ma sen\u00e7a frange, una testa enantiomorfa: a l'\u00e8 a replica che o tesci\u00fao, ascozo inte 'na miagia a Ierapoli, o l'aiva lasciao impressa, durante o so trasporto a Edessa (\u00f2 inta m\u00e6xima Edessa), in sce un mon, o \"ker\u00e1mion\" (\u00f2 \"ker\u00e1midion\"), atra reliquia vener\u00e2. \nO pre\u00e7iozo mandillo, ch'o l'ea st\u00e6to fissao in sce un pannello, o l'ea diffi\u00e7ilmente vixibile e e so rappresenta\u00e7ioin risurtan ass\u00e6 desp\u00e6ge tra l\u00f4, f\u00e6to dov\u00fao asc\u00ec a-o mut\u00e2se di caratteri fixonommeghi tippichi da tradi\u00e7ion iconograffega de l'arte bizanti\u00f1a. Pe a segonda meit\u00e6 do sec. XII se conosce doe ico\u00f1e famoze: u\u00f1a de Novgorod, l'\u00e2tra foscia bulgara, conserv\u00e2 da-o sec. 13\u00b0 into dommo de Laon. Tutte doe derivan da un modello bizantin into qu\u00e6 o vizo, circondao da-a massa ondul\u00e2 di cavelli e da barba, o l'\u00e8 modellao con un'esprescion do\u00e7e e grave. L'assen\u00e7a do collo a l'evoca a maschera apotrop\u00e6ga da Gorgo\u00f1a antiga, comme za Zorzo Pixide o l'aiva notao into VII secolo. \nE inmagine de Zena e de-a G\u00eaxa de San Scirvestro a Romma, aroin\u00e6 da de redepentue, porieivan foscia remont\u00e2 a quest'eppoca, sciben che a reddenixe di cavelli e da barba a l'indica una d\u00e6ta posteri\u00f4. E numeroze repliche slave, sorvettutto d'ambito ruscio, son caratterizz\u00e6 da-a barba \"bagn\u00e2\", a doggia ponta. Queste facce sante son tradi\u00e7ionalmente composte in sce-o sfondo de un tesci\u00fao scimulao, da-o qu\u00e6, tuttavia, spar\u00ec rapidamente e frange e inti \u0153uvie ciu tarde a stofa a l'app\u00e2 aggropp\u00e2 a-i bordi. De inmaggine scimmile compan a part\u00ee da-o sec. XII inta pittua mur\u00e2; in Cappadocia se n'atr\u0153uva quattro exempi inte gexe de G\u00f6reme, posti inta protexi \u00f2 into diaconico. A Sakl\u0131 kilise l'\u00e8 da segnal\u00e2 in particol\u00e2 o rapporto do Mandillo con Izaia e a Vergine da Non\u00e7i\u00e2, rapporto ch'o l'evoca a so importan\u00e7a inta dotri\u00f1a de l'Incarna\u00e7ion. In Georgia se p\u0153u trov\u00e2 o mandillo inte l'abscide, de d'ato a l'art\u00e2. Inta Panagia Araku de Lagudea, a \u00c7ipro, o mandillo o l'\u00e8 rappresentao insemme co-o \"ker\u00e1mion\" ch'o sormonta l'inscri\u00e7ion dedicatoia a-o de d'\u00e1to da porta; t\u00e2 colloca\u00e7ion, ch'a sottolinnia o val\u00f4 apotropaico de queste immagine, a se tr\u0153uva torna inti Barchen asc\u00ec. Sorvettutto, comme succede inte tante gexe rusce do sec. XII e ciu tardi inti Balchen asc\u00ec, a so poxi\u00e7ion sorvelev\u00e2 - sotta a cuppoa \u00f2 in sce l'\u00e6rco trionf\u00e2 - a l'aquista asc\u00ec val\u00f4 dogmatico.\nInte rappresenta\u00e7ioin de Costantinopoli ascidi\u00e2 da-i Avai (626) lig\u00e6 a l'Inno acatisto, o mandillo o l'app\u00e2 inta so fon\u00e7ion apotropaica. O so impiego in ambito milit\u00e2 o no fu desmentegao in Ruscia manco ciu tardi, zacch\u00e9 Ivan o Teribbile (1530-1584) o s'impadron\u00ed da \u00e7it\u00e6 de Kazan combattendo sotta un stendardo ch'o ne recava l'inmaggine.\nDo resto i racconti da \"Narratio\" e de l\"'Epistola Abgari\" inspiron asc\u00ec di cicli figurativi. Inte l'ico\u00f1a do Scinai Tadd\u00ea e o pedon presso o re rimandan a l'Epistola; da-a m\u00e6xima fonte dipende e miniatue do Vang\u00ea de Gelati, dove in n\u0153uve miniatue l'\u00e8 rappresentao unze scene che terminan co-o battezzo de Abgar da parte de Taddeo. O rollo 499 da Pep. Morgan Lib. de New York o comprende trezze miniatue che rappresentan i epizodi de Ierapoli - a colonna de f\u0153ugo e o mon incizo - ma tuttavia o l'omette di \u00e2tri epizodi importanti. A Narratio a l'ha inspiao quattro miniatue into \"Menologio de Mosca\" do 1063 e tr\u00e6 inte quello de Pariggi do XII secolo. \nDoveiva existe per\u00f2 de seguo un ciclo ciu completo da-o qu\u00e6 deriva e dexe immaggine che compan in sce-a cornixe d'argento indoao do Santo Mandillo de Zena: Abgar o consegna a Anania una lettia pe Cristo; Anania o no l'ariesce a retrae o Cristo; o Cristo o se lava e quindi o consegna a Anania una lettia e o tesci\u00fao con impressa a so inmaggine; Anania o porta a lettia e a teja a Abgar; Abgar o l'all\u0153uga l'inmaggine do Cristo a-o posto de un idolo abbatt\u00fao; o vescovo E\u00fclalio o miagia o mandillo; un vescovo o scr\u0153uve o mandillo e o mon co l'inmaggine impressa; o vescovo o bruxa i Perscen, avendo versao de l'\u0153uio inte 'n brax\u00ea; a l'arrivo do mandillo a Costantinopoli un indemoniao o guarisce. L'esecu\u00e7ion de placche sbal\u00e7\u00e6, sm\u00e2t\u00e6 e co-o fondo de f\u00ee de gra\u00f1a a l'\u00e8 de \u00e2ta qualit\u00e6, lasciando suppo\u00f1e un'origine costantinopolita\u00f1a. O pannello in legno in sce-o qu\u00e6 l'\u00e8 depento a cea do Cristo o l'\u00e8 par\u00e7ialmente coverto da una teja, foscia una reliquia.\n\u00c7erte scene son raffigur\u00e6 asc\u00ec inta pittua monument\u00e2 do periodo di Paleolloghi, prez. inta gexa da Vergine a Mateji\u010d (Ma\u00e7edonia, Iugoslavia).\nA Veronica.\nIn Occidente a lezendia da Santa Cea a s'\u00e8 invece concretizz\u00e2 into personaggio mitico de Santa Veronica, o nomme da qu\u00e6 o pori\u00e6 vegn\u00ee da \"vera icona\". L\u00ea a l'avi\u00e6 sciugao con un mandillo a cea do Cristo l'inmaggine da qu\u00e6 a ghe sai\u00e6 arest\u00e2 impressa. Santa Veronica, pe l'influen\u00e7a di misteii che-a mettan in rela\u00e7ion co-a Pascion, a l'\u00e8 rapprezent\u00e2 comme una matro\u00f1a con un turbante a l'orient\u00e2; cosc\u00ec a l'app\u00e2 raffigur\u00e2 in sce 'n pannello da paa d'art\u00e2 do meistro de Fl\u00e9malle a Francoforte, dove a cea do Cristo a l'\u00e8 se\u00f1a, contraiamente a l'iconografia ciu diffuza inta qu\u00e6 o l'\u00e8 rappresentao dolorozo e co-a coro\u00f1a de spi\u00f1e. Bench\u00e9 t\u00e2 lezendia a l'affonde e so reixe inte 'na tradi\u00e7ion antighiscima ch'a coinvoze asc\u00ec l'emorroissa e a Santa Mad\u00e6\u00f1a, o curto da Veronica o no comp\u00e2 a Romma primma do sec. XII, mentre o no s'attr\u0153uva mai raffigurao inte l'arte bizanti\u00f1a.\nAtre ico\u00f1e.\nSe p\u0153u \u00e7it\u00e2 asc\u00ec di atri acheroppiti do Cristo, prez. quello de Gexo figgi\u0153u a Menfi (Egitto), comme riporta into sec. VI Antogno da Piaxen\u00e7a, \u00f2 i sudai (scindone) conosciui inte l'Ocidente da-o sec. XIV in \u00e7a, comme quello famozo inta cattedr\u00e2 de Turin.\nExiste asc\u00ec de immagine de santi conscider\u00e6 miacoose; ancon ciu importanti, da-o punto de vista coltur\u00e2 e artistego, son i acheroppiti da Vergine. Zorzo Monego (sec. IX) o segnalla un'inmaggine da Vergine impressa in sce una colonna de una gexa in Palesti\u00f1a (Diospoli \u00f2 Lydda), a-a qu\u00e6 fa asc\u00ec alluxon i trei patriarchi orient\u00e6 inta so lettia a l'imperat\u00f4 iconoclasta Teofilo (839): o passaggio do racconto de Zane Damascen in sce-i Maghi, ch'o remonta a 'na tradi\u00e7ion do sec. V, o parla de un retr\u00e6to da Vergine eseguio sciu so recesta pe ese inviao a Babilonnia. A questo epizoddio se riferisce l'inlustra\u00e7ion de un codexo conservao a Geruzalemme ch'a mostra un pitt\u00f4 intento a retrae a Vergine assett\u00e2 co-o figgi\u0153u e, inte 'n'\u00e2tra scena, a \u00e7eimonnia de l'installa\u00e7ion de l'ico\u00f1a; da p\u0153u questo retr\u00e6to o no vegni\u00e2 ciu men\u00e7unao.\nDe ico\u00f1e da Vergine son st\u00e6te conscider\u00e6 acheroppite into senso de retr\u00e6ti aotentichi. Into sec. VI, Tedoo o Lett\u00f4 o ricorda inta \"Historia Ecclesiastica\" che l'impiaixe E\u00fcdoscia a l'aiva inviao a Purcheia, a Costantinopoli, un'inmaggine da Mo\u00e6 de D\u00ea depenta da l'evangelista San Lucco. Un numero consp\u00edgo de gexe, sorvettutto a Costantinopoli e a Saonicco, g'han av\u00fao l'appellativo de \"acheroppite\" percose se ghe conservava de ico\u00f1e de questo tipo. L'inmaggine ch'a l'ha av\u00fao mao fortu\u00f1a, no solo in area bizanti\u00f1a dove gh'ea un \"palladium\" de Costantinopoli, ma inte l'Occidente asc\u00ec, l'\u00e8 a Vergine Odigh\u00edtria, d\u00eeta \"de San Lucco\", inta qu\u00e6 a Maia a tegne o figgi\u0153u ben drito co-o bra\u00e7\u00e7o scinistro. Nomioze gexe, sorvettutto in Italia, ean ritegnue custode de una ico\u00f1a de San Lucco; de tante che gh'ea, in particol\u00e2 a Romma, inti secc. VII e VIII a ciu scignificativa a l'\u00e8 quella de Gexa de Santa Fran\u00e7esca Roma\u00f1a."}
{"id": "11105", "revid": "12052", "url": "https://lij.wikipedia.org/wiki?curid=11105", "title": "Veddro", "text": "Veddro , materi\u00e2 constituio essen\u00e7ialmente da deriv\u00e6 do scili\u00e7io, caratterizzao in genere da fragilit\u00e6 e transparen\u00e7a (propriet\u00e6 che in \u00e7erti tipi de veddro p\u0153uan asc\u00ec manc\u00e2), de larghiscimo impiego inte morteprixe aprica\u00e7ioin, asc\u00ec pe-a so caratteristega de \u00ease fa\u00e7ilmente modellao inte forme ciu varrie.\nDescri\u00e7ion.\nStruttua.\nO veddro pe molte so caratteristeghe o dev'\u00ease consciderao un solido (die\u00e7a, rescisten\u00e7a, capa\u00e7it\u00e6 de conserv\u00e2 a forma ri\u00e7evua ecc.), ma pe di atre o va alumiao fra i liquidi (di qu\u00e6 o possede a struttua dezorden\u00e2, l'izotropia ecc.). Per\u00e7\u00f2 se sole definilo comme un liquido a elev\u00e2 viscoxit\u00e6, saiv'a d\u00ee un produto omogennio ch'o possede l'izotropia di liquidi e a tena\u00e7it\u00e6 di sollidi, opp\u00f9 un materi\u00e2 fuzo che co-o raffreidamento o l'ha aquistao reddenixe, ma no l'ordenamento regol\u00e2 ch'o caratterizza i crestalli; a differen\u00e7a de questi, o no presenta un punto netto de fuxon: resc\u00e1d\u00e0o, o passa a-o st\u00e6to fuzo, rammollindo ciancianin.\nSe conosce desp\u00e6gi composti che da fuxi p\u0153uan d\u00e2 origine pe rafreidamento a de sostan\u00e7e veddroze; fra queste a scillixa (SiO2), l'anidride borega (B2O3), l'anidride fosforega (P2O5), l'anidride arsenioza (As2O3) e arcu\u00f1e so s\u00e6. Per\u00f2 de r\u00e6o s'ha in pratica di veddri form\u00e6 da u\u00f1a sola de t\u00e6 sostan\u00e7e (eccetto o caxo do veddro de scillixa \u00f2 de quar\u00e7o) e pe-o ciu i veddri do commercio rizurtan da 'na mescciua de desp\u00e6gi componenti.\nVeddro de scillixa.\nA scillixa a l'\u00e8 a ciu importante de sostan\u00e7e in grao de d\u00e2 origine a-i veddri. Questa a l'\u00e8 form\u00e2 da di attomi de scili\u00e7io e de oscigeno, i primmi de raggio atommego ciutosto piccin a peto di segondi, i qu\u00e6 se distribuiscan in gio a l'atomo de scili\u00e7\u00e7io assumendo una distribu\u00e7ion tetraedrica. Percose l'attomo de scili\u00e7\u00e7io o l'\u00e8 tetravalente e quello de oscigeno bivalente, ciaschedun di atomi d'oscigeno ch'o se ven a trov\u00e2 a-o vertexe de 'n tetraedro o conserva una valen\u00e7a libera, co-a qu\u00e6 i scingoli tetraedri p\u0153uan lig\u00e2se tra de l\u00f4 mediante i vertexi, cosc\u00ec che ogni atomo de oscigeno o vegne a \u00ease comun a doi tetraedri vexin; into complesso, un insemme de questi tetraedri cosc\u00ec conlig\u00e6 o presenti\u00e2 un raporto tra atomi de scili\u00e7\u00e7io e d'oscigeno de 1:2, comme v\u0153u a formola SiO2. A segonda de desp\u00e6ge distribu\u00e7ioin spa\u00e7i\u00e6 di tetraedri s'avi\u00e2 e varrie forme crestali\u00f1e da scilli\u00e7e, saiv'a d\u00ee quar\u00e7o, tridimite, cristobalite. Fondendo questi agreg\u00e6 crestallin s'oten un \u2018liquido\u2019 into qu\u00e6 i desp\u00e6gi tetraedri perdan o so regol\u00e2 ordinamento. Into succescivo rafreidamento o scistema o presenta 'na noteive iner\u00e7ia a asumme torna a distribu\u00e7ion orden\u00e2, saiv'a d\u00ee a forma crestalli\u00f1a possedua primma da fuxon: a solidifica\u00e7ion a l'ariva sen\u00e7a che i tetraedri aggian assonto a forma ordin\u00e2, conservan saiv'a d\u00ee a-o stato sollido a distribu\u00e7ion dizordin\u00e2 che g'aivan into liquido, formando a scillixa vedroza.\nT\u00e2 veddro o g'ha de caratteristeghe particol\u00e6 ma o l'\u00e8 ass\u00e6 costozo, pe-a so diffi\u00e7ile laoa\u00e7ion e sorvettutto pe l'elev\u00e2 tempiatua de fuxon dovua a-a struttua ciutosto compatta. Pe \u2018allasc\u00e2\u2019 t\u00e2 struttua e quindi asbasci\u00e2 o ponto de fuxon s'introduxe di oscidi (de sodio, de ca\u00e7o ecc.), diti modificato\u00ee de reticcolo, che s'interpo\u00f1an inta struttua, stoccando o ligammo fra tetraedro e tetraedro; l'oscigeno da l'oscido metallico o va a fiss\u00e2se in sce-un di doi tetraedri, mentre i attomi de sodio, de potascio ecc. se distribuiscian inte cavit\u00e6 reticol\u00e6 origin\u00e6se da l'alentamento di tetraedri. S'ha per\u00e7\u00f2 una massa ciu fa\u00e7ilmente fuxibbile, meno viscoza, ciu afinabile, saiv'a d\u00ee t\u00e2 da-\u00ease lao\u00e2 ciu fa\u00e7ilmente e economicamente. Oviamente i diversci oscidi prodian di effetti diferenti, sorvettutto perch\u00e9 varrian e caratteristeghe e in particol\u00e2 e dimenscioin do ion metallico ch'o va a interpo\u00f1ise fra e varie cade\u00f1e.\nQuesta interpreta\u00e7ion da struttua di veddri, ch'a l'ha av\u00fao o meito de spieg\u00e2 numerose caratteristeghe e de prevedde numeroxi aspetti da constitu\u00e7ion e da tecnologia di veddri, a no ne spiega tutte e propiet\u00e6 (specce quelle de superfi\u00e7\u00e7ie), no spiegando manco a natua di veddri no form\u00e6 da di oscidi metallichi, a prezen\u00e7a in sen a-a massa de ioin \u2212OH ecc.\nVeddrifica\u00e7ion.\nA defini\u00e7ion puamente descritiva de veddro comme st\u00e6to che se produxe quande un liquido o vegne rafreidao e o vegne reddeno sen\u00e7a crestallizz\u00e2 a no presupo\u00f1e l'existen\u00e7a de 'na vea e proppia tranxi\u00e7ion de faze tra liquido e veddro. \nL'eviden\u00e7a ciu ci\u00e6a che into veddro no gh'\u00e8 diminu\u00e7ion de dezorde rispetto a-o liquido a vegne da-e mezue difrattometriche co-i Raggi x e co-i ne\u00fctroin, che mostran de figue larghe e difuze scimile a quelle inti liquidi e ben desp\u00e6gie da quelle inti crestalli. Int'o st\u00e6to veddrozo o dizordine o l'\u00e8 metastabile (saiv'a d\u00ee o no l'\u00e8 una vea fase into senso termodinammego, ma 'na configua\u00e7ion ch'a corisponde a un minnimo loc\u00e2 relativo e no assol\u00fao de l'energia libera), ma a sostan\u00e7a a g'ha di tempi de rilassamento cosc\u00ec longhi che de f\u00e6to a no l'ariesce a crestallizz\u00e2, saiv'a d\u00ee a port\u00e2se inta fase ordin\u00e2, inte 'n tempo finio, a caoza de l'ostru\u00e7ion oposta da-e intera\u00e7ioin atomiche loc\u00e6. Inti veddri inorganichi a base de scillixe, se p\u0153u verific\u00e2 che i atomi de scili\u00e7\u00e7io e oscigeno se dispo\u00f1an inte 'na struttua irregol\u00e2 ma co-i ligammi covalenti completamente e globalmente satur\u00e6 a imped\u00ee o riordino da struttua.\nInte di veddri ciu complesci, o meccanismo ch'o produxe a struttua amorfa o p\u0153u \u00ease ciu complicao, e in \u00e7erti caxi s'atr\u0153uva che e m\u00e6xime reggole de ligammo chimmico son localmente viol\u00e6. Se p\u0153u d\u00ee tuttavia che un di tipi de dezorde ciu comun inta fixica di veddri o l'\u00e8 proppio quello ch'o se manifesta inte de struttue che son di agreg\u00e6 (\u00f2 re') de tetraedri. Questo ha f\u00e6to sci che un noteiviscimo sfor\u00e7o asc\u00ec teorico o vegnisse dedicao a-o studdio de propiet\u00e6 dinamiche, elettroniche e termodinamiche de t\u00e6 scistemi.\nPropiet\u00e6.\nO veddro o l'\u00e8 'n materi\u00e2 tipicamente stocc\u00e6\u00e7o, a rottua do qu\u00e6 a l'aven sen\u00e7a comparsa de fenommeni de deforma\u00e7ion plastega \u00f2 de snervamento. E so propiet\u00e6 meccaniche, qu\u00e6 a rescisten\u00e7a a-a tra\u00e7ion, dipendan largamente da-o stato da superfi\u00e7ie; de f\u00e6to a prezen\u00e7a de sgarbel\u0153\u00fce asc\u00ec microscopiche a ne reduxe benben e caratteristeghe de rescisten\u00e7a. A l'uzo o carego de rottua a-a tra\u00e7ion di veddri o l'\u00e8 de l'orde de dexe\u00f1e de N/mm2 (mentre pe-e fibre de veddro o monta a ca. 1000 N/mm2). A rescisten\u00e7a a-a comprescion a varia da 500 a 2000 N/mm2; o modulo de elasti\u00e7it\u00e6 lonxitudin\u00e2 da 50.000 a 80.000 N/mm2.\nT\u00e6 propiet\u00e6 varrian co-a compoxi\u00e7ion e in molti caxi son aditive e calcolabile in baze a-a per\u00e7entu\u00e2 di componenti. Cosc\u00ec p\u00f9 a die\u00e7a, inteiza comme rescisten\u00e7a a-a sgarbel\u0153\u00fca, a l'\u00e8 lig\u00e2 a-o ten\u00f4 di componenti (prez., scilixa) e, a pait\u00e6 de questi, dipende da-o rapporto CaO/Na2O. O coeffixente de dilata\u00e7ion di veddri de scillexa (\u22430,8\u221910\u20136 \u00b0C\u20131) o l'\u00e8 ciu piccin de quello de tutti i atri veddri. A rescisten\u00e7a di veddri a-i sati termichi a l'\u00e8 ben picci\u00f1a, a l'incirca inversamente propor\u00e7ion\u00e2 a-o so coeffixente de dilata\u00e7ion. A denscit\u00e6 do veddro a dipende da-a so compoxi\u00e7ion (a p\u0153u vari\u00e2 da ca. 2,2 g/cm3 pe-i veddri de scillixe a ca. 4,8 g/cm3 pe-i veddri a-o ciongio).\nO veddro o l'\u00e8 un bon izoante termico; o veddro de scilixa, prez., o g'ha conduxibilit\u00e6 termica de circa 1,3 W/m\u00b0C. Propiet\u00e6 importante di veddri a l'\u00e8 a viscoxit\u00e6, ch'a dipende da-a tempiatua ch'a varria a segonda da compoxi\u00e7ion. Da-a compoxi\u00e7ion di veddri dipende asc\u00ec a so reattivit\u00e6; prez., l'attacco da parte di reagenti e di agenti atmosfeighi o p\u0153u asport\u00e2 in parte i constituenti ciu solubili lasciando scilixe idr\u00e2 amorfa ch'a d\u00e0 a-o veddro un aspetto opaco. I veddri presentan rescistivit\u00e6 elev\u00e2 a tempiatua ambiente, che per\u00f2 a s'amerma a-o mont\u00e2 da tempiatua. A constante dielettrica relativa a l'\u00e8 de 7-8 inti veddri comun e a cresce co-a tempiatua, cosc\u00ec comme e perdie dielettriche, mentre a reddenixe dielettrica a caa co-o cresce da tempiatua.\nA colora\u00e7ion di veddri a dipende da de sostan\u00e7e che p\u0153uan esighe deslengo\u00e6 formando de solu\u00e7ioin vee e proppie \u00f2 solu\u00e7ioin colloid\u00e6. Esempio do primmo caxo o l'\u00e8 fornio da-i oscidi de cobalto, de manganeise, de f\u00e6ro ecc., che impartiscian c\u00f4 rispettivamente azuro, viovetto (in ambiente reduxente), verde (in ambiente reduxente) \u00f2 giano-verde in ambiente oscidante. Dan de solu\u00e7ioin colloid\u00e6 l'oscido rammozo (c\u00f4 rosso rubin in ambiente reduxente), o sorfo (giano), l'\u00f3o (rosso) ecc. I veddri lattei contegnan de partexelle finiscime in sospenscion, qu\u00e6 l'oscido de stagno, de sirconio.\nStoia.\nArcheologia.\nL'uzo do veddro pe cola\u00f1e e intarsci o l'\u00e8 za atestao into 3\u00b0 millennio a.C. inta Mezopotammia, ma a ciu antiga industria do veddro colorao con di oscidi metallichi a se riscontra in Egitto (Tell el-'Amarna). In Etruia e tombe han restituio un ricco campionaio d'ogetti in veddro, ma fin a-o periodo roman (1\u00b0 sec. a.C.) no se conobbe o processo do veddro sciusciao, e i vaxi ebban desp\u00e6gio spess\u00f4, conservando de tracce d'\u00e6\u00f1a do nuccleo interno. Veddri sciusci\u00e6 sen\u00e7a decora\u00e7ion, anfoe, vaxi, tondi se trovavan za a Pompei e a Romma, dove se fabbricava asc\u00ec di urne \u00e7iniaie vittree co-e marche de fabbrica. Un centro attiviscimo de veddri sciusci\u00e6 o fu a Sciria, con di produti configur\u00e6 e sciusci\u00e6 drento di stampi. Un atro l\u0153ugo de grande importan\u00e7a pe l'arte do veddro o fu Lusciandria a-o tempo di Tolomei, con de gren variet\u00e6 de tecniche. Co-o veddro se zonse a imit\u00e2 i produti da glittica, i cammei e e gemme incize, carcando i origin\u00e6. Lesbo e Rodi fun sotta l\u2019impeo sede de fabbriche avox\u00e6. Inte l'Italia roma\u00f1a doe ofixi\u00f1e \u00e7ellebre ean in Campannia e presso Turin; a Romma a ciu antiga p\u00e2 ch'a foise quella presso porta Cape\u00f1a. In Gallia sorzette di laoeii inta region Narboneize e inta valle do Rodano. Into III secolo se mortipric\u00f2 in \u0152\u00fcropa i centri de fabbrica\u00e7ion (valle da Mozella, do Ren, Colonia, Treviri). A transparen\u00e7a di vaxi a razonse o mascimo grao; se notta 'na gran originalit\u00e6 e variet\u00e6 de forme con noteive virtoxismo. Caratteristego o l'\u00e8 l\u2019uzo de f\u0153ugge d'\u00f3o a disegno interposte (\u00f2 veddro a \u00f3o), tecnica ch'a l'avi\u00e2 particol\u00e2 sviluppo into tardo impeo.\nInte l'Oriente antigo a produ\u00e7ion de veddro a l'\u00e8 attest\u00e2 prin\u00e7ipalmente in Iran, in India e inte l'Estremmo Oriente. I ciu importanti ritrovamenti de veddro iranneghi son de Suza, Siyalk, Hisar, Tepe Siyar, databili tra o 2500 e o 1100 a.C. In India, oggetti in veddro son st\u00e6ti trov\u00e6 a Maski (1\u00b0 millennio a.C.); gh'\u00e8 da p\u0153u di armille de veddro do 9\u00b0-8\u00b0 sec. a.C. Taxila a l'ea za aloa un di primmi centri de produ\u00e7ion. In epoca Maurya se produsse scigilli vitrei de r\u00e6a peri\u00e7\u00e7ia. In Ci\u00f1a o ritrovamento ciu antigo o l'\u00e8 databile a-o 4\u00b0-3\u00b0 sec. a.C. Se produsse di dischi rito\u00e6 (\"pi\"), ganci de \u00e7ente (\"takikou\"), ornamenti di foddri de sp\u00e2 ecc., ma fin a-i primmi secoli de l'epoca crestia\u00f1a o veddro o fu sorvettutto importao.\nArte veddr\u00e6a in Ocidente e a Bizan\u00e7io.\nInto Medioevo fin a-o IX secolo se d\u0153uvi\u00f2 o veddro pe-i calli\u00e7i e di atri oggetti de curto e de uzo funeraio, e pe picceni re\u00e7ipienti d'uzo farma\u00e7eutico \u00f2 cosmetico, taloa con de decora\u00e7ioin a rilevo \u00f2 incize a-a r\u0153ua. Continuon a \u00ease attive di antighe veddraje inta Renania, inta Gallia, a Bizan\u00e7io e, p\u0153u d\u00e2se, a Venessia; i co\u00ee da produ\u00e7ion d'uzo ean sempre meno varri e prevaiva o verde, tuttavia de veddr\u00e6 color\u00e6 son testimoni\u00e6 a Romma inte l'8\u00b0-9\u00b0 seccolo. L'uzo de ser\u00e2 co-o veddro i barcoin, za noto a-i Romoen, o se conserv\u00f2 a Costantinoppoli. Frequentiscimo l'uzo de ta\u00e7\u00e7e de veddro pe l\u2019\u0153uio de lampe, alug\u00e6 inte di armadue de metallo \u00f2 inte di \u2018cavagni\u2019 d'argento a straf\u00f3o. O veddro o fu da p\u0153u sempre ciu d\u0153uviao inte tessere di mozaichi. Into Medioevo ghe fu asc\u00ec de noteive innova\u00e7ioin tecniche: importan\u00e7a ecce\u00e7ion\u00e2 assonse a veddrata; inta produ\u00e7ion di vaxi, o perfe\u00e7ionamento de scien\u00e7e meghe e chimiche o port\u00f2 a l'inven\u00e7ion di alambicchi, oin\u00e6 ecc.; inta glittega se razonse fine\u00e7\u00e7e tecniche rilevante inta produ\u00e7ion de lente d'ingrandimento e de spegetti; in pasta vittria s'imit\u00f2 cammei antighi e bizantin, specce a Vene\u00e7ia; in veddro se esegu\u00ec de imita\u00e7ioin de prie pre\u00e7ioze, a scopo suntuaio e pe inricch\u00ee suppellettile, scurtue, dipinti; da-o XIII secolo o veddro colorio o fu d\u0153uviao comme complemento in scurtue de marmao. \u00c7o domand\u00f2 una noteive specializza\u00e7ion e, de conseguen\u00e7a, di scangi interna\u00e7ion\u00e6 e un controllo da produ\u00e7ion. L'\u00e8 do 1291 o transfeimento a Muran, pe evit\u00e2 o peigo d'in\u00e7endi, de fornaxe di v\u00ea vene\u00e7ien, che \u0153uviavan un r\u0153\u00fcdo controllo pe-a sarvaguardia de l'attivit\u00e6 loc\u00e2 e do segretto da laoa\u00e7ion. A di critei oposti s'inspi\u00f2 a corpoa\u00e7ion d'Art\u00e2, in Liguria, i membri da qu\u00e6 travagiavan solo a l'estero. L'\u00e8 tuttavia veiscimmile che durante e doppo o Regno latin d\u2019Oriente i meistri vene\u00e7ien travagessan in Sciria \u00f2 in Palesti\u00f1a.\nMondo islammego e Oriente.\nSuperbe lampe da moschea e fiasche dipinte, in veddro finiscimo, trasparente e gianco, con di sm\u00e2ti in rilevo, fun produte in Sciria fin a-o XIV secolo; fu probabilmente da questi esempi che i meistri vene\u00e7ien do Renascimento derivon a so tecnica de pittua a sm\u00e2to rilevao sciu veddro. Noteive, asc\u00ec in questo sett\u00f4, l'influen\u00e7a islamica: di tratt\u00e6 arabi in sce-e tecniche veddr\u00e6e son ricord\u00e6 into 10\u00b0 e inte l'11\u00b0 secolo. Inte l'Islam asc\u00ec i veddr\u00e6 ean organizz\u00e6 in corpoa\u00e7ioin; inte l'836 inta n\u0153uva \u00e7itt\u00e6 de S\u0101marr\u0101 fu introduto i veddri de al-Ba\u1e63ra; scin a-a conquista de T\u012bm\u016br, into 1400, i veddr\u00e6 de Damasco, che fun alloa transfeji a Samarcanda, ean famoxi Hebron e Armenaz, presso Aleppo, son l\u0153ughi che ancon conservan a tradi\u00e7ion antiga. O veddro o fu d\u0153uviao in moddo origin\u00e2 in conligamento con l'architettua, specce da l'eppoca mamelucca in \u00e7a. In India e in Birmania gh'aresta di magniffichi exempi de veddro destin\u00e6 a-a decora\u00e7ion de interni.\nInnova\u00e7ioin tecniche e sviluppi.\nInta segonda meit\u00e6 do XV secolo i veddr\u00e6 muraneixi, de mentre che continuavan a perfe\u00e7ion\u00e2se into veddro sciusciao, vaindose probabilmente de ri\u00e7ette orient\u00e6, con de forme deriv\u00e6 da-a fravegaja ocident\u00e2, e decora\u00e7ion afin a-a miniatua contempoannia, creon di veddri color\u00e6 azuro cob\u00e2to, verde, mo\u00e6lo. A decora\u00e7ion a l'ea depenta e apric\u00e2 a cado. Gran nommina in questa produ\u00e7ion de lusso razonse a famiggia de A. Barovier. Di atre inven\u00e7ioin da fin do XV secolo fun i \"lattimi\", \u00f2 gianchi opalescenti, i veddri a mozaico, fabbric\u00e6 con di frammenti de canne color\u00e6 e de inspia\u00e7ion antighezante, i c\u00e1\u00e7edo\u00ecn, a inmita\u00e7ion de prie due. A-o comen\u00e7o do XVI secolo, co-a sostitu\u00e7ion de l'\u00e6\u00f1a co-i riss\u0153u quar\u00e7oxi di sciummi arpin, s'\u00f3t\u00e8gne di veddri perfettamente incolori. Sempre into XVI secolo i Dal Gallo dettan comen\u00e7o a-a produ\u00e7ion di spegi crestallin.\nCo-o maineismo s'introduxe de forme de libera inventiva; s'impo\u00f1e i veddri a f\u00ee de gra\u00f1a (lattimi in gianco trasparenti), a gia\u00e7\u00e7o, a \u2018retorte\u2019 (a canna color\u00e2). I meistri d'Art\u00e2, e di emigr\u00e6 muraneixi, diffuzan i segretti do veddro in \u0152\u00fcropa. Nascette cosc\u00ec a veddr\u00e6a a-a \"fa\u00e7on de Venise\", specce a Anversa (da-o 1541), a Liegi, a Namur e a Bruxelles. Di meistri vene\u00e7ien travagion in Sve\u00e7\u00e7ia into 1556, di meistri piemonteixi creon una veddraja a Stoccolma into 1676. Di italien travaggian in Germania, in Aostria, in Ungaja, in Fran\u00e7a, dovve da-o XVI secolo fun attivi di meistri d'Art\u00e2 e dove J.-B. Colbert o fe\u00e7\u00e7e espatri\u00e2 clandestinamente di Muraneixi specializz\u00e6 inti spegi. In Inghilt\u00e6ra asc\u00ec da-o 1570 se produsse veddro a-a vene\u00e7ia\u00f1a, e di influsci vene\u00e7ien son st\u00e6ti riscontr\u00e6 inti produti spagnolli, de \u00c7ipro e sci\u00f1a da Perscia, de l'India e da Ci\u00f1a. A-o produto vene\u00e7ian nox\u00e8n e vedraje da Germania e da Boemmia sciorte into XV secolo, che fabbricavan un n\u0153uvo tipo de vedraja de particol\u00e2 luxente\u00e7\u00e7a: o crestallo boemmo. Fra tanto l'industria a s'ea svilupp\u00e2 in Fran\u00e7a asc\u00ec, dove da-o 1330 se produxeiva e lastre dite \"da Coro\u00f1a\", ben spesse, murtic\u00f4, che ornavan e gexe; i veddr\u00e6 ean incoraggii e protetti da-i re; into 1688 a Saint-Gobain fu comen\u00e7ao a produ\u00e7ion de lastre pe co\u00e2 e lamina\u00e7ion. Into XVI secolo - XVII secolo. l'industria a se svilupp\u00f2 in Inghilt\u00e6ra asc\u00ec, pi \u0153uvia, otra che di meistri vene\u00e7ien, de di Loreneixi; fu creao o \"flint\" \u00f2 crestallo ciongego.\nInto Sette\u00e7ento arest\u00f2 preminente l'industria todesca (crestalli de rocca); a-a fin do secolo a Boemia a dominava o mercao mondi\u00e2. Fu asc\u00ec repigiao, con de variante, a tecnica do veddro a \u00f3o in Germania (\"Zwischengoldgl\u00e4ser\") e in Fran\u00e7a (\"verre \u00e9glomis\u00e9\", \u00f2 veddro eglomizzao , da J.-B. Glomy ch'o-o d\u0153uvi\u00f2 pe decor\u00e2 cornixe, mobili ecc.).\nProdu\u00e7ion industri\u00e2 do veddro d'arte.\nL'asbasciamento do costo de produ\u00e7ion e l'aomento da ricche\u00e7\u00e7a di consumato\u00ee son a l'origine de un grandiscimo sviluppo da fabbrica\u00e7ion, ch'a l'aquista carattere industri\u00e2 into XIX secolo, estendendose a moltiscimi oggetti (veddraja da toa, bottigge, izoato\u00ee, lampe elettriche, fiale e tubetti, veddri ottichi). L\"art nouveau\" a dette n\u0153uvo impurso a l'arte do veddro, ch'a v\u00e8gne un di so mezi esprescivi ciu congeni\u00e6 in \u0152\u00fcropa (Emile Gall\u00e9) e in America (L.C. Tiffany). A prescinde da de specifiche produ\u00e7ioin artexan\u00e6, a sostitu\u00e7ion da laoa\u00e7ion meccanica a quella mano\u00e2 a l'\u00e8 da-o XX secolo squ\u00e6xi completa. Vaindose de tutte e tecniche, numeroxi artisti oppian into veddro d'arte e i \"designers\" portan a un \u00e2tiscimo livello a produ\u00e7ion industri\u00e2.\nVeddri orient\u00e6.\nIn Oriente, a Ci\u00f1a ac onosceiva into I secolo d.C. i veddri color\u00e6, che into 3\u00b0 zonzeivan scin da l'impeo roman. Into VII secolo se faxeiva spegi e lente ustoie; into XIII secolo o veddro trasparente o s'importava da Ceylon e da-a costa do Coromandel. Into 1680 a Pechin una veddraja imperi\u00e2 a registra un\u2019esteiza produ\u00e7ion. I Arabi introdussan in Ci\u00f1a durante a dinastia mongola o veddro decorao de sm\u00e2ti. I Cineixi eccelsan into veddro a ciu s\u0153u color\u00e6, intaggi\u00e6 e incixi con strazordenaia fine\u00e7\u00e7a e elegan\u00e7a.\nInte l'Oriente mussurman o veddro o l'ha av\u00fao originalit\u00e6 de forme e de decora\u00e7ion. L'Egitto fin da-i primmi tempi da domina\u00e7ion araba o l'ha produto di veddri intaggi\u00e6 con decora\u00e7ioin a rilevo; di veddri sm\u00e2t\u00e6 sciortin asc\u00ec da di laoei da Sciria e da Mezopotammia fin a-o XV secolo (lampe da moschea). L'industria a scio\u00ec in Spagna asc\u00ec durante a domina\u00e7ion musurma\u00f1a e da p\u0153u in Perscia into XVII e XVIII secolo.\nApprica\u00e7ioin inte l'architettua.\nA-o comen\u00e7o do XIX secolo, i sviluppi de l'industria do veddro, insemme a quelli de l'industria siderurgica, permissan a l'architettua de n\u0153uve e ardie solu\u00e7ioin aplic\u00e6, pe comen\u00e7\u00e2, inte di setto\u00ee particol\u00e6 comme e s\u00e6re e i passaggi coverti (\"Galerie d'Orl\u00e9ans\" a Parigi, 1829, P.-F. Fontaine (destruta); \"Passage Pommeraye\" a Nantes, J.-N.-L. Durand-Gasselin e J.-B. Buron, 1843; \"Galeries Saint-Hubert\" a Bruxelles, J.-P. Cluysenaer, 1847; in Italia, Galleria Vittoio Mano\u00e6lo a Milan, G. Mengoni, 1865-77). In Fransa e in Gran Bretagna tra o 1830 e o 1850 fu construto molte s\u00e6re, fon\u00e7ion\u00e6 nonostante e inuxit\u00e6 dimenscioin, che ebban noteive successo e div\u00e8gnan soventi di l\u0153ughi d'incontro e de passeggio: a s\u00e6ra do \"Jardin des plantes\" de Pariggi (C. Rohaort, 1833), o \"Great Conservatory\" de \"Chatsworth\" (J. Paxton e D. Burton, 1836-41), a \"Palm House\" a-i \"Kew Gardens\" de Londra (D. Burton e R. Turner, 1845-1847), o \"Jardin d'Hiver\" de Parigi (1847). Into 1851 J. Paxton, aplicando a tecnica de gren s\u00e6re a 'n pala\u00e7\u00e7io pe espoxi\u00e7ioin, o realizz\u00f2 a Londra o \"Crystal Palace\". In sce-a scia do so successo fu construio nomioxi edifi\u00e7\u00e7i analloghi: pe l'espoxi\u00e7ion de Niorche into 1853, o \"Glas-Palast\" a Monnego de Bavea (1854), a Pariggi pe-e espoxi\u00e7ioin interna\u00e7ion\u00e6 do 1855, 1878, 1889. Inti depoxiti (\"magasin central\") da Bibliuteca na\u00e7ion\u00e2le de Fransa (1858-68) H. Labrouste o realizz\u00f2 a covertua in veddro e torna in veddro l'\u00e8 a gran trameza\u00f1a ch'a-i dividde da-a saa de lettua. De covertue in veddro fun d\u0153uvi\u00e6 inte sta\u00e7ioin ferroviaie (\"Paddington Station\" a Londra]], 1854; \"Lime Street Station\" a Liverpool; \"Gare de l'Est\" a Parigi, 1847-52) e ancon o veddro o fu largamente d\u0153uviao inti edifi\u00e7\u00e7i di gren magazin (a Parigi, \"Bazar de l'Industrie\" de P. Lelong, 1830; magazin \"Bon March\u00e9\" de L.-A. Boileau e G. Eiffel, 1876; ecc.).\nL'uzo do veddro, streitamente conesso con l'uzo do metallo (f\u00e6ro e ghisa, da p\u0153u \u00e2\u00e7\u00e2), o l'\u00e8 asc\u00ec connesso co-o scistema da prefabbrica\u00e7ion, ch'o porta a una noteive ridu\u00e7ion di tempi de constru\u00e7ion e a 'na deciza fa\u00e7ilita\u00e7ion de montaggio. L'uzo do veddro inte covertue, ch'o permette un'inlumina\u00e7ion zenit\u00e2, o fu largamente sfr\u00fbt\u00e0o inte di edifi\u00e7\u00e7i pubbrichi (Borsa de Amsterdam de H.P. Berlage, Cascia de risparmio de Vienna de O. Wagner ecc.), mentre i esempi di gren blocchi pe \u00f3fi\u00e7\u00e7i realizz\u00e6 da L.H. Sullivan e da-i atri architetti da sc\u0153ua de Chicago, a Caza do poppolo de Bruxelles de V. Horta, indicavan a poscibilit\u00e6 de costru\u00e7ioin de gren dimenscioin con largo uzo do veddro.\nInto periodo tra-e doe gu\u00e6re mondi\u00e6 o veddro o l'\u00e8 st\u00e6to un di elementi prin\u00e7ip\u00e6 da progetta\u00e7ion in sce scaa interna\u00e7ion\u00e2: i progetti pe-i \u00f3fi\u00e7\u00e7i e-e tore de veddro (1919-21) de L. Mies van de Rohe, a \"Maison de Verre\" (1928-31) de P. Chareau e a \"Cit\u00e9 de Refuge\" a Pariggi de Le Corbusier (1929-33); into Bauhaus de Dessau (1925) W. Gropius, comme za inte di atri edifi\u00e7\u00e7i realizz\u00e6 inte l'antegu\u00e6ra, o l'impieg\u00f2 una trameza\u00f1a-corti\u00f1a de veddro eliminando a-i canti ogni elemento de sostegno \u00f2 conligamento. O veddro o permette no soltanto una continoit\u00e6 de superfi\u00e7ie, ma un n\u0153uvo rapporto interno-esterno asc\u00ec.\nInti sempre ciu elabor\u00e6 ritrov\u00e6 che rispondan asc\u00ec a-i exigen\u00e7e de izoamento termico e acustego, o veddro o persciste inte l'architettua contemporannia comme un di elementi ciu caratteristeghi (Mies van de Rohe, \"Seagram Building\" a New York, 1954-58; O. Niemeyer, sede do Partio comunista fran\u00e7eize a Pariggi, termin\u00e2 into 1972; A. Jakobsen, ambasci\u00e2 daneize a Londra, 1977; I.M. Pei, \"J. Hancock Building\" a Boston, 1976, e Pirammide do Louvre, 1989; J. Nouvel, Fonda\u00e7ion Cartier a Pariggi, 1994; V. Acconci, struttua polifon\u00e7ion\u00e2 in sce-o sciumme Mur a Graz, 2003; ecc.).\nFabbrica\u00e7ion e laoa\u00e7ion do veddro.\nA s'articcola a traverso i opia\u00e7ioin de fuxon, formatua, recottua e finitua.\nFuxon.\nA carega, form\u00e2 da varri componenti, ognun into ten\u00f4 recesto, a l'\u00e8 p\u00f4veiz\u00e2 e mescci\u00e2; a-a mescciua s'azonze di rottammi de veddro comme fondenti. Durante a fuxon vegne eliminao l'\u00e6goa prezente, se disoccian i carbonati e i sorfati (con sviluppo rispettivamente d'anidride carbonega \u00f2 sorfanoza) e 'na massa fuza squ\u00e6xi omogennia a se forma con velo\u00e7it\u00e6 dipendente da-a natua e a granulometria di componenti. A-a fuxon ven apr\u0153uvo l'afina\u00e7ion, pe-a qu\u00e6 se elimina i ampolette de gazzo prezente (che daieivan origine a di difetti inti manuf\u00e6ti), asc\u00ec azonzendo a-a massa fuza de piccene per\u00e7entu\u00e6 d'agenti afinanti, che fan aoment\u00e2 o volumme de bolle, provocandone l'espurscion, \u00f2 fan diminu\u00ee a solubilit\u00e6 di gazzi into veddro. Inte questa faze se p\u0153u asc\u00ec decolor\u00e2 o veddro fuzo, prez. oscidando e s\u00e6 de f\u00e6ro presente a de s\u00e6 f\u00e6riche giane, o c\u00f4 de qu\u00e6 o l'\u00e8 mascarao da l'azonta de 'na s\u00e2 de manganeise de c\u00f4 azuro complement\u00e2 do giano. A fase d'afina\u00e7ion a consente asc\u00ec de omogeneiz\u00e2 o veddro fuzo, \u00f3tegnindo una massa de p\u00e6gia compoxi\u00e7ion chimica inte tutti i punti pe evit\u00e2 de differen\u00e7e de propiet\u00e6 fixiche. Segue, infin, a fase de riposo (\u00f2 de condi\u00e7ionamento), saiv'a d\u00ee de grado\u00e2 rafreidamento da massa fin a-a tempiatua de f\u0153uzzatua \u00f2 de formatua.\nA fuxon a s'effettoava into passao inte di forni a corz\u0153u (de impiego z\u0153umo\u00e6 limitao a-a produ\u00e7ion de veddro artistego e de veddri speciali) mentre anc\u0153u questa a l'aven inte di forni continnoi a vasca, sudivixi inti trei compartimenti de fuxon, afina\u00e7ion e riposo; inte sti forni, resc\u00e1d\u01fd a gazzo \u00f2 a nafta, a sciamma a cede cal\u00f4 a-o veddro solo pe inraggiamento. I forni a vasca pe veddro \"float\" son longhi scin a 100 m, larghi otra 10 m e capaxi de produe scin a 900 t de veddro inte 24 \u00f4e.\nFormatua.\nPe-a formatua un veddro o va portao inte 'n campo de tempiatua (intervallo de laoabilit\u00e6) into qu\u00e6 questo o l'assumme viscoxit\u00e6 t\u00e2 da \u00ease axeivemente formao conservando sen\u00e7a \u00e2tera\u00e7ion a forma impartia.\nA formatua do veddro cavo a l'aven pe sciusciatua, pressatua \u00f2 centrifuga\u00e7ion. Segondo l\u2019antigo mettodo da sciusciatua, l'\u0153uvi\u00ea sciusciao o immerze 'na canna da sciuscio (de f\u00e6ro, restreita a un\u2019estremit\u00e6 e alarg\u00e2 a l'atra) into corz\u0153u do veddro fuzo, o n'asporta una \u00e7erta quantit\u00e6 e sciusciando a l'interno da canna o transforma o veddro inte 'n globo a-o qu\u00e6 o confeisce spess\u00f4 e forma con di apropi\u00e6 movimenti (gra\u00e7ie a di utenscili comme pin\u00e7e, spattoe ecc.). Pi \u00f3tegn\u00ee di oggetti de p\u00e2 dimenscioin se p\u0153u sciusci\u00e2 o veddro prelevao inte 'n stampo (de legno \u00f2 metallo) arvibile. L\u2019opia\u00e7ion de stampaggio pe sciusciatua se p\u0153u esegu\u00ee in moddo aotomatico \u00f2 continno: arcu\u00f1e macchine de gran produttivit\u00e6 laoan scin a 70 t de veddro inte 24 \u00f4e, a de velo\u00e7it\u00e6 supeio\u00ee a-e 400 bottigge a-o men\u00fato fornindo i stampi de 'na quantit\u00e6 doz\u00e2 de veddro, e faxendolo ader\u00ee a-o stampo con un getto d'aia compressa.\nInta formatua pe pressatua, o veddro, de suffixente plasti\u00e7it\u00e6, o l'\u00e8 inmisso inte 'n stampo metallico cado, into qu\u00e6 s'asbascia un controstampo, che, co-ina prescion de 5-10 bar, o sponcia o veddro a ocup\u00e2 o spa\u00e7\u00e7io fra stampo e controstampo; \u00e7o determina o spess\u00f4 de l'oggetto, a forma esterna do qu\u00e6 a corisponde a quella da faccia interna do stampo. Specce pe-i contegnito\u00ee a bocca larga se combi\u00f1a prescion e sciusciatua; co-a prescion s'ha un semilaoao ch'o vegne finio pe sciusciatua una votta transfejo inte 'n stampo cado. O stampaggio pe centrifuga\u00e7ion o l'\u00e8 adatto pe de forme particol\u00e6 e di spesso\u00ee uniformi; o consciste into vers\u00e2 o veddro fuzo inte 'n stampo in rappida rota\u00e7ion.\nA formatua do veddro cian a l'aven pe sti\u0153\u00fca vertic\u00e2 \u00f2 co-o scistema \"float\". Inta stiatua vertic\u00e2 se solleva da 'na massa fuza un vello de veddro ass\u00e6 plastego da \u00ease \u00eds\u00e0o sen\u00e7a restrenzimento later\u00e2: o veddro, sotta forma de banda continnoa, o l'\u00e8 spinto a solev\u00e2se a traverso una fissua orizzont\u00e2 ricav\u00e2 inte 'n blocco refrattaio mantegn\u00fao sommerso into veddro fuzo. A banda de veddro a passa tra doe serrie de rolli afacci\u00e6. Into scistema \"float\", saiv'a d\u00ee a gallezzo, a banda continnoa de veddro fuzo ch'a sciorte da-o forno de fuxon a vegne desteiza, a gallezz\u00e2, in sce un s\u0153u de stagno fuzo inte 'na cammia a atmosfea controll\u00e2. Pe effetto da for\u00e7a de gravit\u00e6 e da tenscion superfi\u00e7i\u00e2, o veddro o l'assumme una perfetta planarit\u00e6 e 'na perfetta finitua superfi\u00e7i\u00e2, realizz\u00e2 in sce-a superfi\u00e7\u00e7ie superi\u00f4 con di bruxato\u00ee. O bagno de stagno fuzo o l'\u00e8 mantegn\u00fao a de tempiatue control\u00e6 e in atmosfea debolmente reduxente pe evitane l'oscida\u00e7ion. O scistema o l'\u00e8 caratterizzao da 'na noteive produttivit\u00e6 (o p\u0153u d\u00e2 asc\u00ec 500-800 t/giorno de prod\u00fato sotta forma de lastre da larghe\u00e7\u00e7a de 3-3,5 m pe una superfi\u00e7ie sci\u00f1a de 50.000 m2).\nRecottua.\nA recottua a serve a elimin\u00e2 e torscioin, dovue a de differen\u00e7e de tempiatua tra punto e punto, che se genneran durante a formatua e che rendan difi\u00e7\u00e7ili i trattamenti de finitua (taggio ecc.); o trattamento o consciste inte 'n resc\u00e1dam\u00e8nto fin a-a tempiatua mascima de recottua, tippica d'ogni tipo de veddro, a-a qu\u00e6 l\u2019ogetto o l'\u00e8 mantegn\u00fao pe-o tempo suffixente a-asegu\u00e2 l'uniformit\u00e6 termica inte ogni punto, e inte 'n succescivo rafreidamento, primma lento scin a 'na tempiatua infei\u00f4 de circa 50 \u00b0C a quella de recottua, da p\u0153u rappido scin a-a tempiatua ambiente. A ricottua a s'effettua inte di forni pe-o ciu a marcia continnoa, do tipo a \"tunnel\".\nFinitua.\nA comprende a smeriggiatua con povie de abraxivi (veddro gia\u00e7\u00e7ao), l'amoatua con de m\u0153ue (veddro amoao), a cegatua, a tempia. A smeriliatua a zonze, con de povie sempre ciu fi\u00f1e, fin a-o polimento (comme into caxo do veddro pe ottica, veddri\u00f1e, spegi, aotoveiccoli). Meno acur\u00e2 a l'\u00e8 a smeriggiatua pe zonti, tappi e bronzin a tegnua, ciu grosciola\u00f1a ancon quella eseguia con di getti d'\u00e6\u00f1a. A cegatua a se esegue prez. in sce i parabressa di aoto, vedri\u00f1e de biteghe ecc. percose l'\u00e8 diffi\u00e7ile \u00f3tegn\u00ee direttamente inta laoa\u00e7ion o grao de curvatua dexidiao, se po\u00f1e de lastre cia\u00f1e inte di stampi che s'introduan inte di forni a tempiatua superi\u00f4 a quella de ramollimento, cosc\u00ec che a lastra a se deforma assumendo a forma do stampo. O processo de tempia fixica o consciste into port\u00e2 a lastra de veddro a circa 650 \u00b0C e into rafreidala dap\u0153u rapidamente con di getti d'aia freida in sce-e doe superfixe: se crea cosc\u00ec de tenscioin permanente de comprescion in sce-e superfixe do veddro, ban\u00e7\u00e6 a l'interno da tenscioin permanente de tra\u00e7ion. \nA tempia do veddro a s'effettoa inte di impianti costitoii da 'n forno a rescisten\u00e7a elettrica \u00f2 a metano, into qu\u00e6 a varia\u00e7ion de tempiatua a l'\u00e8 de \u00b1 3 \u00b0C, e da 'na zona de rafreidamento rappido, \u00f3tegn\u00fao con de l'aia insuffl\u00e2 da di potenti ventilato\u00ee. Co-a tempia, a rescisten\u00e7a meccanica do veddro a-a tra\u00e7ion, a l'urto e a-o sato termico a l'aomenta da 3 a 5 votte; pe poei romp\u00eelo, a for\u00e7a apric\u00e2 a l'ha da guaagn\u00e2 inan\u00e7itutto a comprescion superfi\u00e7i\u00e2 e questo o se rompe inte tanti meni\u00e7etti regol\u00e6 no taggenti, de dimenscion controllabile. A tempia de 'n veddro a se realizza asc\u00ec chimicamente pe scangio ionico, sostituindo in superfi\u00e7ie un ion do veddro co-in ion de dimenscion maggi\u00f4 ch'o determina una tenscion de comprescion superfi\u00e7i\u00e2 ch'a l'aomenta a rescisten\u00e7a mecannega scin a 15 votte: o processo o l'aven pe inmerscion do veddro inte de s\u00e6 fuze a de tempiatue in gio a-i 400 \u00b0C.\nDepoxi\u00e7ion chimica in fase vap\u00f4.\nPe \u00f3tegni di produti sempre ciu pui e omogennei s'\u00e8 sviluppao di mettodi de forma\u00e7ion do veddro desp\u00e6gi da-i tradi\u00e7ion\u00e6. Tra questi, o processo CVD (\"chemical vap\u00f4 deposition\"), conscistente inta forma\u00e7ion, a part\u00ee prez. da di clorui in faze vap\u00f4, de oscidi che condensan in sce 'n supporto. Questo metodo o s'ad\u0153uvia, tra l'atro, pe realizz\u00e2 preforme pe a produ\u00e7ion de fibre ottiche, e o consente d'\u00f3tegn\u00ee, variando a compoxi\u00e7ion inta fase vap\u00f4, un gradiente controlao de l'endexo de refra\u00e7ion inte fibre.\nDifetti do veddro.\nO veddro o p\u0153u present\u00e2 desp\u00e6gii difetti, derivanti da insuffixente omogeneiza\u00e7ion de mateie primme, da tempiatua de fuxon troppo bassa, da insuffixente permanen\u00e7a da massa inte faze de fuxon \u00f2 de omogeneizza\u00e7ion, da-a presen\u00e7a de impure\u00e7\u00e7e ecc. Fra i difetti se distingoe: \n- sciusciatue (dovue a di ampollette gazoze no elimin\u00e6 da-a massa fuza),&lt;br&gt; \n- corde (zone de differente compoxi\u00e7ion \u00f2 ch'han subio un desp\u00e6gio trattamento termico),&lt;br&gt; \n- crestalli (derivanti de solito da un'insuffixente miscela\u00e7ion de mateie primme \u00f2 da-a presen\u00e7a de sostan\u00e7e agente da germi de crestalizza\u00e7ion)."}
{"id": "11111", "revid": "242", "url": "https://lij.wikipedia.org/wiki?curid=11111", "title": "Nicol\u00f2 Paganin", "text": ""}
{"id": "11112", "revid": "242", "url": "https://lij.wikipedia.org/wiki?curid=11112", "title": "Niccol\u00f2 Paganin", "text": ""}
{"id": "11115", "revid": "242", "url": "https://lij.wikipedia.org/wiki?curid=11115", "title": "Bonezaire", "text": ""}
{"id": "11116", "revid": "12052", "url": "https://lij.wikipedia.org/wiki?curid=11116", "title": "Nichi Vendola", "text": "Nichi Vendola (Nicola Vendola) (Bari, 26 Agosto 1958) o l'\u00e9 un politico italian, segretaio de Sinistra Ecologia Libert\u00e0."}
{"id": "11117", "revid": "1211", "url": "https://lij.wikipedia.org/wiki?curid=11117", "title": "Barba", "text": "O barba o l'\u00e8 o fr\u00e8 do po\u00e6 \u00f2 da mo\u00e6. A l'\u00e9 'na voxe antiga, f\u00f2scia di p\u00f2poli celtichi. "}
{"id": "11118", "revid": "1211", "url": "https://lij.wikipedia.org/wiki?curid=11118", "title": "Gabibbo", "text": "O Gabibbo u l'\u00e9 'n m\u00f2ddo, pe a maggi\u00f4 parte de carattere schers\u00f4so, p\u00f6co despregiat\u00eevu, de ciam\u00e2 'na persunn-a ch'a l'\u00e8 origina\u00eea do Meridi\u00f9n de l'Italia (termine ch'o der\u00eeva da-o n\u00f3mme de lengua \u00e0raba Habib, \u062d\u064e\u0628\u064a\u0628\u0652, camalli de Massaua, Eritrea). O l'\u00e9 asc\u00ec o n\u00f3mme d'in personaggio televiz\u00eevo da trasmisi\u00f3n \"Striscia la notizia\", \"Veline\", \"Velone\", \"Cultura Moderna\" e \"Paperissima Sprint\" in sce Canale 5, c'o parla co-a c\u00f2ccina zeneize. O l'\u00e9 st\u00e6to anim\u00f2u da-o m\u00eemo Gero Caldarelli da-o 1990 a-o 2017 e p\u00f6i da-o Rocco Gaudimonte da-o 2017."}
{"id": "11136", "revid": "3941", "url": "https://lij.wikipedia.org/wiki?curid=11136", "title": "Ciavai", "text": ""}
{"id": "11137", "revid": "12052", "url": "https://lij.wikipedia.org/wiki?curid=11137", "title": "L\u0153ua", "text": ""}
{"id": "11145", "revid": "10132", "url": "https://lij.wikipedia.org/wiki?curid=11145", "title": "Vichinghi", "text": "Vichinghi, bande de guer\u00ea e pirati scandinavi, denomin\u00e6 inte croneghe lati\u00f1e contemporannie Normanni, protagonisti de 'na noteive espanscion marittima inte l'8\u00b0-11\u00b0 sec. E fonte nordiche ad\u0153uvian o terme Vichinghi pe quelli che se diressan verso sud e ovest; quelli che se dirizettan verso i paixi slavi e Bizan\u00e7io fun invece ciamm\u00e6 Variaghi.\nDescri\u00e7ion e st\u00f6ia.\nGra\u00e7\u00e7ie a-i noteivi amegioamenti tecnichi inte l'arte da navega\u00e7ion, inte 'na primma faze i Vichinghi razonsan tutte e coste de l'\u0152\u00fcropa, o Nordaffrica, Bizan\u00e7io, i paixi slavi, a Perscia e o Turkestan. I Norvegin se diressan verso e F\u00e6r\u00f8er, l\u2019Islanda, e Shetland, i Orcade, a Sco\u00e7\u00e7ia do Nord, l\u2019izoa de Man, l\u2019Irlanda, con di intenti de colonizza\u00e7ion otra che de sacchezzo; carattere escluxivamente piratesco ebban invece e impreize in sce-e coste fran\u00e7eize, in Spagna, in Marocco e in Itallia (coste tosca\u00f1e). \nI Daneixi, che mesciavan in vee e proppie arm\u00e6, se diressan solo verso l\u2019Inghilt\u00e6ra e l\u2019imp\u00eao carolingio (che co-a conquista da Sassonia o-i mena\u00e7\u00e7ava da-a vexin). Tra l\u2019866 e l\u2019890 fondon o Regno de York inte l'Inghilt\u00e6ra orient\u00e2 (da p\u0153u notto comme \"Danelaw\") e into 911 o ducato de Normandia, ma o re do Wessex Arfredo o Grande o l'ariesc\u00ec a battili a Edington, bloccandoli inta parte orient\u00e2 de l'Inghilt\u00e6ra. L'attivit\u00e6 cors\u00e2 di Vichinghi a l'aspresci\u00f2 a dissolu\u00e7ion de struttue politiche e soci\u00e6 de l'imp\u00eao carolingio. L\u2019unica difeiza eficaxe da-i so attacchi a l'ea sciu base loc\u00e2, e de conseguen\u00e7a inte l'\u0152\u00fcropa ocident\u00e2 sorzette numioxiscimi castelli. L\u2019atra stradda percoribile a l'ea quella do pattezzo, sciben che-o scistema de pag\u00e2 un tributo a-i pirati vichinghi o l'ea peigoozo perch\u00e9 o tendeiva a divent\u00e2 stabile. Inte 'na fase sucesciva, quande i paixi invaxi fun strem\u00e6, i Vichinghi domandon de t\u00e6re onde insedi\u00e2se, vegnindo manenti: cosc\u00ec fe\u00e7\u00e7an, prez., into \"Danelaw\" e inta Normandia e l\u2019aspetto commerci\u00e2 de so impreize o fu un semplixe sottoproduto de l'attivit\u00e6 de predato\u00ee.\nA differen\u00e7a di Vichinghi, i Variaghi (Svedeixi) v\u00e8gnan ben fito mer\u00e7enai e mercanti. Remontando o corso do IX secolo. i grandi sciummi rusci, razonzettan o M\u00e2 d\u2019Azov e o M\u00e2 Caspio; attaccon inte l'860 e into 941 Bizan\u00e7io, e a Perscia asc\u00ec. A Bizan\u00e7io formon a guardia person\u00e2 de l'imperat\u00f4. I Variaghi costruin de baze permanente longo i sciummi da cianua ruscia pe commerci\u00e2 scciavi, pelli\u00e7\u00e7e e am\u00ea con l\u2019imp\u00eao bizantin. E fonte slave i dexignan co-o nomme de \"Rus\u00b4\": l'\u00e8 probabile che i so insediamenti seggian a l'origgine da nascita di primmi stati rusci, i regni \u00f2 canati de Novgorod e Kiev, che into 10\u00b0 sec. se fuzan into Regno de Kiev.\nTra o 930 e o 980, inte 'na paoza inte l'attivit\u00e6 di Vichinghi, in Inghilt\u00e6ra Etelstan, re do Wessex, o l'ariesc\u00ec a sottomette i Daneixi de York unificando l'izoa sotta a so aotoit\u00e6. Inte questo periodo s'inandi\u00f2 asc\u00ec a crestianizza\u00e7ion di Vichinghi. Quande, poco primma do Mille, comen\u00e7\u00f2 torna e spedi\u00e7ioin vichinghe, queste no razonsan ciu l\u2019importan\u00e7a di periodi precedenti. I Norvegin compin arcu\u00f1e ardie impreize main\u00e6sche, qu\u00e6 a colonizza\u00e7ion da Groenlandia (985) e a scoverta, verso o 1000, de coste america\u00f1e, dove fu fondao pe breve tempo una colonia into Vinland, in sce-a costa nord de l'izoa de T\u00e6ran\u0153uva. \nInto 1014 a battaggia de Clontarf a marc\u00f2 a fin da prezen\u00e7a vichinga in Irlanda. I daneixi Aroldo II Dente Azuro e Sven I Barbaforcua comen\u00e7on invece a conquista de l'Inghilt\u00e6ra; o figgio do Sven, Can\u00fao o Grande, o s'impadron\u00ec de l'intrega izoa, construendo un imp\u00eao marittimo ch'o l'includeiva asc\u00ec a Danemarca, a Norveggia e e izoe a nord da Sco\u00e7\u00e7ia. A domina\u00e7ion daneize in sce l'Inghilt\u00e6ra, per\u00f2, a se desciorv\u00e8 pochi anni doppo a morte do Can\u00fao: in gio a-o 1015 l'et\u00e6 vichinga a poeiva d\u00eese davei concruza, a ovest comme a est, dove i Variaghi ean st\u00e6ti z\u0153umo\u00e6 inglob\u00e6 da-a maggioran\u00e7a slava."}
{"id": "11146", "revid": "134084", "url": "https://lij.wikipedia.org/wiki?curid=11146", "title": "Rivolu\u00e7ion fran\u00e7eise", "text": ""}
{"id": "11147", "revid": "242", "url": "https://lij.wikipedia.org/wiki?curid=11147", "title": "Sacro Roman Imp\u00e8o", "text": ""}
{"id": "11148", "revid": "134087", "url": "https://lij.wikipedia.org/wiki?curid=11148", "title": "T\u00e6ran\u0153uva", "text": ""}
{"id": "11152", "revid": "3941", "url": "https://lij.wikipedia.org/wiki?curid=11152", "title": "Nicol\u00f2 Ba\u00e7igal\u00f4", "text": ""}
{"id": "11163", "revid": "3941", "url": "https://lij.wikipedia.org/wiki?curid=11163", "title": "Anci\u00f6a", "text": ""}
{"id": "11164", "revid": "7530", "url": "https://lij.wikipedia.org/wiki?curid=11164", "title": "San B\u00e6rtom\u00ea", "text": "B\u00e6rtom\u00ea o fu un di dozze apostoi che Gexo o ciam\u00f2 a-o so seguito e doppo a so morte e resurre\u00e7ion, o fe\u00e7\u00e7e cappi da gexa da l\u00ea fond\u00e2. \nQuesto apostolo o l'\u00e8 men\u00e7unao soo che inte liste scinottiche di dozze e inta lista di Apostoli.\nV\u00ectta.\nInti evangei scinottichi o l'\u00e8 nominao a-o sesto posto, doppo Feipo e primma de Matt\u00ea e de Tomaxo; inti \"Atti\" a-o settimo posto, doppo Tomaxo e primma de Matt\u00ea. A commen\u00e7\u00e2 da-o secolo IX\u00b0 a gexa sciriaca a l'ha identificao l'apostoo B\u00e6rtom\u00ea con Natan\u00e6lo, nativo de Cana de Galilea, ch'o vegne aregordao solo da-o vangeio de Zane in doi punti. Questa identifica\u00e7ion se fonda in sce doi argomenti: inan\u00e7itutto inte liste di dozze apostoi i scinottichi po\u00f1an o B\u00e6rtom\u00ea co-o Feipo e o quarto Vangelo o mette in rela\u00e7ion Natan\u00e6lo con l'apostolo Feipo; in segondo l\u0153ugo i scinottichi men\u00e7u\u00f1an solo o B\u00e6rtom\u00ea ignorando Natan\u00e6lo, mentre o quarto vangelo o fa l\u2019inverso. Doppo o IX\u00b0 secolo l'identifica\u00e7ion de queste doe perso\u00f1e a l'\u00e8 st\u00e6ta riproposta da molti studioxi, aomanco comme probabile.\nNatan\u00e6lo (in ebraico \u201cD\u00ea o l'ha d\u00e6to\u201d) o doveiva \u00ease o nomme de perso\u00f1a mentre B\u00e6rtom\u00ea (in aramaico \"bar Tol\u2019 may\" - \"bar\" = figgio e \"tol\u2019 may\" = sorco -, saiv'a d\u00ee agricort\u00f4) sai\u00e6 o patronimmego, o cognomme. \nNint\u2019\u00e2tro semmo di origine do Natan\u00e6lo \u2013 B\u00e6rtom\u00ea a l'inf\u0153ua de quante ne conta i vangei. A so ciamm\u00e2 a l'\u00e8 narr\u00e2 da Zane. Se o Dria o conduxe so fr\u00e6 P\u00ea a Gexo, o l'\u00e8 l'amigo Feipo ch'o ghe conduxe o Natan\u00e6lo. Feipo o ghe-o presenta comme profeta, fornindo o nomme, a famiggia, o l\u0153ugo de provegnin\u00e7a \"Gexo, figgio de Gioxeppe de Nazareth\". Natan\u00e6lo, originaio da vexi\u00f1a Cana de Galilea, o reagisce scetticamente. Mentre per\u00f2 l\u00ea o g'andava incontra, l'\u00e8 o Gexo a pronon\u00e7i\u00e2 un ato elogio a Natan\u00e6lo: \"Ecca davei un israelito into qu\u00e6 no gh'\u00e8 f\u00e1scit\u00e6\". De ch\u00ec a rea\u00e7ion do discepolo: \u201cComme l'\u00e8 che ti me conosci?\u201d e Gexo o ribatte con una risposta a d\u00ee poco stupefaxente: \"Primma ch'o Feipo o te ciammesse, t'ho visto quande ti t'ei sotta o figo\". Cose foise sucesso sotta quello figo, aresta sen\u00e7a risposta. O figo o l'\u00e8 un \u00e6rbo \u00e7itao soventi inta Bibbia, foscia o l'ea asciorto int'o studio de scritue con rifeimento a-a vegnua do Mescia. Questo particol\u00e2 o l'ha f\u00e6to pens\u00e2 che o Natan\u00e6lo o foise un studiozo da lezze, da Torah, e per\u00e7\u00f2 apostolo \"dotto\".\nA rea\u00e7ion de l'aotentico israelito a no se fa asp\u00e9t\u00e2 e a se concretizza inte 'na profescion solenne de fe' in Gexo, Figgio de D\u00ea e re d\u2019Israele. De repicco Gexo o di\u00e2 \"Percose t'ho d\u00eeto che t'ho visto sotta o figo, ti ti creddi?. Ti vedi\u00e6 de cose maggi\u00f4 de queste\". Trei giorni doppo, durante o pran\u00e7o de no\u00e7\u00e7e, a Cana, Natan\u00e6lo o sai\u00e2 testimonnio do primmo miaco de Gexo pe o premuozo intervento de Maia, a mo\u00e6.\nCosc\u00ec a ciamm\u00e2 do nostro Aposto, a s'al\u0153uga tramezo doi importanti personaggi: Gioxeppe de Nazareth, ommo giusto, custode de Gexo, colui ch'o dette a paternit\u00e6 legale e a figua de Maja, che con discre\u00e7ion za a sta co-i \u201cciamm\u00e6\u201d e a se piggia cua de l\u00f4.\nPe a segonda votta o quarto vangelo (21,2) o men\u00e7u\u00f1a Natan\u00e6lo into gruppo di sette discippoi, che, intenti a pesc\u00e2 into lago de Tiberiade, benefi\u00e7ian de un appai\u00e7ion do Cristo Risorto.\nDoppo l\u2019Ascenscion de Gexo, o B\u00e6rtom\u00ea co-i \u00e2tri apostoi o l'\u00e8 arecugeito in preghea co-a mo\u00e6 de Gexo e ri\u00e7evi\u00e2 o Spiito Santo into giorno de Pentecoste.\nL\u2019apostolato do B\u00e6rtom\u00ea doppo a Pentecoste o fu attiviscimo, perch\u00e9 a tradi\u00e7ion posteri\u00f4 a gh'attribuisce di longhi vi\u00e6gi miscionai, p\u00f9 no poendo stabil\u00ee ninte de precizo.\nA B\u00e6rtom\u00ea tocc\u00f2 a Licaonia, ch'a l'\u00e8 parte da Cappadocia, provin\u00e7a de l'Axia, onde o predic\u00f2 e convert\u00ec molta gente a-a fe'. P\u0153uscia, portando con l\u00ea o vangeio de Matt\u00ea, o pass\u00f2 inte l'India \u201csuperi\u00f4\u201d e in varie regioin do Medio Oriente, comme afferma Origene, Z\u0153uggio e Gi\u0153umo. O l'intr\u00f2 da p\u0153u inte l'\u00c6rminia dove o fu coonao da-o martiio a Arbanopoli. \nIn gio a-a so morte gh'\u00e8 di opignoin desp\u00e6ge tra i antighi scrito\u00ee che naran e so geste. Ipollito o scrive ch'o fu croxefisso co-o cappo a l'inzu, e sotta o cappo fu bruxao di erbe fetide pe soffoc\u00e2lo co-o fumme. Sant'Aostin, San Scilidoo de Seviggia e o martirologio de Beda afferman che san B\u00e6rtom\u00ea o fu spellao vivo. \nL\u2019Armenia a fu o campo ciu fecondo da so miscion. Ch\u00ec, pe prov\u00e2 e veit\u00e6 annon\u00e7i\u00e6, o delivi\u00f3 numeroxi osesci, o guar\u00ec marotti, o dette a vista a-i orbi reclamando a destru\u00e7ion di idoli e a converscion a-a dotri\u00f1a de Gexo. Segondo i f\u00e6ti narr\u00e6 da Abdia Babilonico , avendo B\u00e6rtom\u00ea portao a-a fe' crestia\u00f1a o re Polimio e a so spoza, l\u2019inviddia di sacerdoti loc\u00e6 a fu t\u00e2 che a\u00e7ion Astiaxe , fr\u00e6 do re, e questo o decret\u00f2 pe l\u00ea l'orendo martiio de \u00ease spellao vivo da-a testa a-i p\u00ea. Doe sole membre areston illeize , i \u0153uggi e a lengua e fun i doi organi di qu\u00e6 o se serv\u00ec l\u2019Apostolo pe proclam\u00e2 ancon a fe' in Gexo. O feroxe supri\u00e7\u00e7io o termin\u00f2 co-a decapita\u00e7ion pe orde do m\u00e6ximo Astiaxe.\nInto scito tradi\u00e7ionalmente indicao comme o l\u0153ugo do so martiio, inta provin\u00e7a \u00e6rmi\u00f1a do lago de Van, fu construio into XIII sec. o monest\u00ea de San B\u00e6rtom\u00ea, u\u00f1a de mete de pelegrinaggio ciu importante d'\u00c6rminnia, primma ch'o foise anesso a-a Turchia doppo a primma gu\u00e6ra mondi\u00e2 e destruto doppo o 1960.\nPatronati.\nB\u00e6rtom\u00ea o l'\u00e8 o santo protet\u00f4 de l'\u00c6rminnia.\nVisto quello che fu o so supri\u00e7\u00e7io, o so patronato o gh'ha da f\u00e2 co-a pelle e i cotelli, raxon pe-a qu\u00e6 o l'\u00e8 invocao da chi sofre de maotie da pelle e o l'\u00e8 o protett\u00f4 de maxel\u00e6, c\u0153ui\u00e6, caig\u00e6, ligato\u00ee da libbri, peli\u00e7\u00e6, cuxoei e pell\u00e6."}
{"id": "11168", "revid": "3941", "url": "https://lij.wikipedia.org/wiki?curid=11168", "title": "San Z\u00f2rzo", "text": ""}
{"id": "11175", "revid": "10132", "url": "https://lij.wikipedia.org/wiki?curid=11175", "title": "Chittagong", "text": "Chittagong (bengali: \u099a\u099f\u09cd\u099f\u0997\u09cd\u09b0\u09be\u09ae, Ch\u00f4\u0163\u0163ogram) a l'\u00e8 'na \u00e7itt\u00e6 do Bangladesh."}
{"id": "11189", "revid": "1144", "url": "https://lij.wikipedia.org/wiki?curid=11189", "title": "San Loen\u00e7o", "text": ""}
{"id": "11207", "revid": "1211", "url": "https://lij.wikipedia.org/wiki?curid=11207", "title": "Genocidio \u00e6rminnio", "text": "L'esprescion Genociddio \u00c6rminnio \u00f2 Massacro di \u00c6rminni (in lengua \u00e6rminnia \u0540\u0561\u0575\u0578\u0581 \u0551\u0565\u0572\u0561\u057d\u057a\u0561\u0576\u0578\u0582\u0569\u056b\u0582\u0576 \"Hayoc\u2019 C\u2019e\u0121aspanowt\u2019yown\" \u00f2 \u0544\u0565\u056e \u0535\u0572\u0565\u057c\u0576 \"Medz Yeghern\" \"Grande Crimmine\", a se riferisce a doi eventi distinti ma lig\u00e6 fra l\u00f4: o primmo o l'\u00e8 relativo a-a campagna contra i \u00c6rminni conduta da-o surtan ottoman Abdul-Hamid II inti anni 1894-1896; o segondo o l'\u00e8 collegao a-a deporta\u00e7ion e elimina\u00e7ion di \u00c6rminni inti anni 1915-1916. O termine \"geno\u00e7idio\" o l'\u00e8 associao sorvettutto a-o segondo epizodio, ch'o vegne commemorao da-i \u00c6rminni o 24 d'arv\u00ee. \nInt'o m\u00e6ximo periodo storico l'Impeo Ottoman o l'aiva conduto (\u00f2 aomanco tollerao) di atacchi scimmili contra di \u00e2tre etnie (comme i Asciri e i Greghi), e pe questo di studioxi creddan che ghe foise un progetto de sterminnio.\nIn sce-o cian interna\u00e7ion\u00e2, 29 stati han za \u00f3fi\u00e7ialmente riconosci\u00fao un genocidio inti eventi descriti.\nPrimmo massacro \u00e6rminnio.\nInto 1890 inte l'Impeo Ottoman se contava circa 2 mioin d'\u00c6rminni, in maggioran\u00e7a crestien-ortodosci monofixiti (no aveivan parte\u00e7ipao a-o Concilio de Calcedonia e no aveivan aderio a-a profescion de fe' ch'a riconosce asc\u00ec a pi\u00f1a umanit\u00e6 de Gexo insemme a-a so pi\u00f1a divinit\u00e6, e quindi conscideran Gexo comme entit\u00e6 unicamente divi\u00f1a).\nI \u00c6rminni ean sostegnui da-a Ruscia inta so lotta pe l'indipenden\u00e7a, percose a Ruscia a l'aspiava a indebol\u00ee l'impeo ottoman pe annettine di teritoi e eventualmente appropri\u00e2se de Costantinoppoli. Pe reprimme o movimento aotonomista \u00e6rminnio, o Governo ottoman o l'incoragg\u00ec fra i Curdi, co-i qu\u00e6 o condivideiva o teritoio inte l'\u00c6rminnia storica, di sentimenti de oddio anti-\u00e6rminni.\nL'oprescion che dovettan sub\u00ee da-i Curdi e l'aomento de tasce imposto da-o governo turco ezasperon i \u00c6rminni fin a-a rivotta, a-a qu\u00e6 l'ezer\u00e7ito ottoman, asciancao da de mili\u00e7\u00e7ie irregol\u00e6 curde, o rispoze assascinando de miggi\u00e6a de \u00c6rminni e bruxandone i villaggi (1894).\nDoi anni doppo, foscia pe \u00f3tegn\u00ee vixibilit\u00e6 interna\u00e7ion\u00e2, di rivolu\u00e7ionai \u00e6rminni ocupon a banca ottoma\u00f1a a Istanbul. A rea\u00e7ion a fu un \"pogrom\" anti-\u00e6rminnio da parte di Turchi ottomen in to qu\u00e6 perdette a vitta 50.000 \u00c6rminni.\nSegondo massacro \u00e6rminnio.\nInto periodo precedente a Primma gu\u00e6ra mondi\u00e2 a l'impeo ottoman l'ea succed\u00fao o governo di \u00abZoeni Turchi\u00bb. Questi temeivan che i \u00c6rminni poesan alli\u00e2se co-i Rusci, di qu\u00e6 ean nemixi.\nO 1909 o registr\u00f2 un eccidio de aomanco 30.000 perso\u00f1e inta region da \u00c7ili\u00e7ia.\nInto 1915 di battagioin \u00e6rminni de l'ezer\u00e7ito russo comen\u00e7on a reclut\u00e2 fra e so fie di \u00c6rminni che in preceden\u00e7a aveivan militao inte l'ezer\u00e7ito ottoman. Intanto l'ezer\u00e7ito fran\u00e7eize o finan\u00e7iava e armava a so votta i \u00c6rminni, in\u00e7itandoli a-a rivotta contra o nascente poei repubbrican. \nInta n\u0153utte tra o 23 e o 24 arv\u00ee 1915 v\u00e8gnan eseguii i primmi arresti tra l\"'\u00e9lite\" \u00e6rminnia de Costantinopoli. L'opia\u00e7ion a prosegu\u00ec l'undeman e inti giorni seguenti. Inte 'n solo meize, ciu de mille intellettu\u00e6 \u00e6rminni, tra i qu\u00e6 di giornalisti, scrito\u00ee, poeti e sci\u00f1a di deleg\u00e6 a-o Parlamento fun deport\u00e6 verso l'interno de l'Anatolia e massacr\u00e6 longo a stradda.\nArresti e deporta\u00e7ioin fun compie in mascima parte da-i \u00abZoeni Turchi\u00bb. Inte \"marce da morte\", che ingugettan 1.200.000 perso\u00f1e, de \u00e7entan\u00e6a de miggi\u00e6a moin pe famme, maotia \u00f2 sfinimento. Di \u00e2tre \u00e7entan\u00e6a de miggi\u00e6a fun massacr\u00e6 da-a mili\u00e7\u00e7ia curda e da l'ezer\u00e7ito turco. \nE fotografie de Armin T. Wegner son a testimonian\u00e7a de quelli f\u00e6ti.\nUn ampia bandeeta de analisti a concorda into qualific\u00e2 questo accadimento comme o primmo genocidio moderno.\nRiconoscimento de genocidio.\nA ciu gran parte di storichi a tende a conscider\u00e2 e motiva\u00e7ioin addute da-i \"Zoeni Turchi\" comme propaganda, e a sottoliniane o progetto politico amiante a-a crea\u00e7ion in Anatolia de un stato turco etnicamente omogennio. \nDi \u00e2tri studioxi, sostegnindo l'inexisten\u00e7a de un progetto de genocidio, reciamman l'atten\u00e7ion in sce-o f\u00e6to che no tutti i numeroxi \u00c6rminni d'Istanbul fun ingugeiti into massacro e che no fu approntao un cian scistematico de elimina\u00e7ion paragonabile a quello misso in pratica da-i nazisti contra i Ebrei durante a Segonda gu\u00e6ra mondi\u00e2.\nQuesta texi a l\u00e8 sostegnua, tra i \u00e2tri, da Guenter Lewy. A questo propoxito o studiozo \u00e6rminnio Boghos Levon Zekiyan o spiega che a persecu\u00e7ion di \u00c6rminni de Istanbul a fu solo o punto de parten\u00e7a de mili\u00e7\u00e7ie turche, destinao a corp\u00ee escluxivamente i intellettu\u00e6, e mente pensante: l'obiettivo da deporta\u00e7ion o resguardava no tanto i \u00c6rminni in quante componente etnica, ma ciutosto i \u00c6rminni comme componente territori\u00e2 de l'Anatolia, into quaddro do progetto d\u00eeto da Grande Turchia (\u00f2 do panturchismo). Boghos Levon Zekiyan o sottolinnia che \"i \u00c6rminni rescidenti inta capit\u00e2 ean estranei a-a lezze de deporta\u00e7ion, ovviamente pe un riguardo a-e miscioin diplomatiche strangee\" mentre in Anatolia \"un'opia\u00e7ion cosc\u00ec ampia a l'ea fa\u00e7ilit\u00e2 inte l'esecu\u00e7ion da-o stato de gu\u00e6ra into qu\u00e6 a se trovava impegn\u00e2 tutta l'\u0152\u00fcropa\" \nO governo turco o continnoa scin-a anc\u0153u a refi\u00e2 de riconosce o genocidio di \u00c6rminni e questa a l'\u00e8 u\u00f1a de caoze de tenscion tra Union \u0152\u00fcropea e Turchia. Una recente lezze fran\u00e7eize a punisce co-a prexon a nega\u00e7ion do genocidio \u00e6rminnio. Pe converso, za da tempo a magistratua turca a punisce co l'arresto e a recluxon scin a trei anni o nomin\u00e2 in pubbrico l'existen\u00e7a do genocidio di \u00c6rminni in quante gesto anti-patriottico. In t\u00e2 denon\u00e7ia, comunque reti\u00e2, l'\u00e8 incappao o scrit\u00f4 turco Orhan Pamuk, a pr\u0153uvo a un'intervista a un giorn\u00e2 svi\u00e7\u00e7ero inta qu\u00e6 o l'accennava a-o fenommeno. O governo turco attu\u00e2 o l'\u00e8 a pr\u0153uvo a favo\u00ee l'avertua a-o riconoscimento de questa pagina de stoia, comme dimostrao asc\u00ec da-a riavertua de arcu\u00f1e gexe \u00e6rminnie into sud-est do paize (a zona curda) a Van e a Diyarbak\u0131r, in sce ini\u00e7iativa do scindico do BDP Osman Baydemir. I socialdemocrateghi do Partio Repubbrican e i na\u00e7ionalisti tuttavia se \u00f3po\u00f1an tenaxemente a questi cangiamenti.\nNumero di morti.\nL'ezatto numero de morti o l'\u00e8 controverso. E fonte turche tendan a minimizz\u00e2 a cifra, quelle \u00e6rminnie a insci\u00e2la.\nInto 1896 o governo ottoman o registrava in 1.440.000 i \u00c6rminni rescidenti in Anatolia. Segondo o Patriarcato \u00e6rminnio de Costantinopoli, into 1914 i \u00c6rminni anatolichi andavan da un minimo de 1.845.000 a un mascimo de 2.100.000. E stimme varian da un minnimo de 950.000 segondo e fonte scrite turche scin a 3.500.000 segondo e ipottexi di \u00c6rminni.\nO storico Arnold J. Toynbee, ch'o fu \u00f3fi\u00e7i\u00e2 de l\"'intelligence\" britannega in Anatolia inta primma gu\u00e6ra mondi\u00e2, o stimma in 1.800.000 o nummero complescivo di \u00c6rminni de quello paize. L'Enciclopedia britannica a l'indica comme probabile o numero de 1.750.000..\nE fonte turche stimman o numero di \u00c6rminni morti in 200.000, mentre quelle \u00e6rminnie arrivan a 2.500.000. Talat Pasha, Gran Visir into 1917-1918 e importante Zoeno Turco, o stimma a ziffra in 300.000 morti.\nToynbee o ritegne che i morti fun 1.200.000, McCarthy 600.000 . I storichi stimman che a cifra a varrie fra i 500.000 e 2.000.000 de morti, ma o tot\u00e2 de 1.200.000/1.300.000 o l'\u00e8 quello ciu diffuzo e comunemente a\u00e7etao."}
{"id": "11208", "revid": "3941", "url": "https://lij.wikipedia.org/wiki?curid=11208", "title": "Segonda gu\u00e6ra mondi\u00e2", "text": ""}
{"id": "11214", "revid": "12052", "url": "https://lij.wikipedia.org/wiki?curid=11214", "title": "Mon\u00e6a", "text": "Mon\u00e6a ( da-o lat. \"mon\u0113ta\", propr. atributo da Giunon, che segondo i antighi (comme der. de \"monere\" \u00abavvert\u00ee\u00bb) significhi\u00e6 \u00abl\u2019avertitrixe\u00bb, pe-i boin avertimenti d\u00e6ti da-a dea a-i Romoen inti peighi; l\u2019estenscion de scign. a l'\u00e8 dovua a-o f\u00e6to che-a \u00e7ecca de Romma a s'atroava inte vexinan\u00e7e do tempio dedicao a Giunon Moneta insce-o Capittolo).\nA l'originaio scignificao de dischetto de metallo coniao pe-e necescit\u00e6 di scangi, avente liga, titolo, peizo e val\u00f4 stabilii, pe estenscion tutto \u00e7o che, inti varri periodi e paixi, serve da intermediaio di scangi e da comu\u00f1a mezua di valo\u00ee.\nOrigine e fon\u00e7ion da mon\u00e6a.\nO moddo odierno de conscider\u00e2 a mon\u00e6a e i fenommeni monetai o l'\u00e8 o risurtao de \u2019n\u2019evolu\u00e7ion secol\u00e2 ch'a l'ap\u00e2 domin\u00e2 da-a ri\u00e7erca spontannia de solu\u00e7ioin idonnie a axeivi\u00e2 i scangi tra i opiato\u00ee econommichi. O scangio diretto de ben contra ben, \u00f2 baato, o prezentava di comprenscibili inconvegninti pe l\u2019evento\u00e2 no coinciden\u00e7a inte l'aprexamento di ben poten\u00e7ialmente scangiabbili e pe di atre analloghe comprica\u00e7ioin prattiche. De ch\u00ec o scindise de l'atto de scangio inte doe opia\u00e7ioin distinte: cescion de 'n ben \u00f2 servi\u00e7\u00e7io contra un ben intermeddio, che l\u2019esperien\u00e7a a dimostrava \u00ease largamente recesto e a\u00e7etao da-o pubbrico; e impiego de questo ben intermedio pe l\u2019\u00f3tegnimento d'atri ben e servi\u00e7\u00e7i dexidi\u00e6. Qu\u00e6 strumento intermedio di scangi v\u00e8gne d\u0153uviao, inta ciu lonta\u00f1a antighit\u00e6, e cose ciu desp\u00e6ge: prie, conchigge, s\u00e2, cappi de bestiamme, tabacco, metalli varri e infin metalli pre\u00e7ioxi (\u00f3o, argento), che s'adattavan ben a-a fon\u00e7ion in virt\u00f9 de so peculi\u00e6 caratteristeghe, primme fra tutte o val\u00f4 intrinsego e a no depeibilit\u00e6, che i rendeivan a\u00e7etabili da chises\u00e6 e adatti a-a tezaorizza\u00e7ion. \nQuesta spinta evolutiva dett\u00e2 da-a comodit\u00e6 e da-a convenien\u00e7a di scangi a se ritr\u0153uva asc\u00ec inte l'urteri\u00f4 passaggio da-a mon\u00e6a con un effettivo contegnuo intrinsego in metalli pre\u00e7ioxi a 'na mon\u00e6a de solo pap\u00ea \u00f2 scritur\u00e2, ni o processo o l'\u00e8 da ritegn\u00eese concruzo. Da 'n lao, comme poscibilit\u00e6 lig\u00e2 a-i sviluppi de contabilizza\u00e7uin elettroniche, se profia di scistemi che tendieivan a rende ancon ciu inmateri\u00e2 o strumento moniaio, in quante risurti\u00e6 virtualmente no necessaia sci\u00f1a a so existen\u00e7a comme segno carta\u00e7\u00e7io; da l'atro lao, a difuxon de cosc\u00ec d\u00edte carte de crensa a reciamma l\u2019aten\u00e7ion in sce-a concreta mao complescit\u00e6 e mortepri\u00e7it\u00e6 da crea\u00e7ion di mezi monetai. Do resto, a confei carattere de mon\u00e6a a 'n determinao mezo d\u0153uviao comme intermediaio di scangi de ben e servi\u00e7\u00e7i \u00f2, ciu generalmente, comme strumento regolat\u00f4 di raporti de debito no concore necessaiamente l\u2019utilit\u00e6 intrinsega do mezo m\u00e6ximo, bensci a confian\u00e7a inta so gener\u00e2 a\u00e7eta\u00e7ion. Ninte de meno, o concetto de mon\u00e6a o no se presta a 'na defini\u00e7ion ch'a se baze soltanto in sce 'na so caratteristega. Comme intermediaio inti scangi, a mon\u00e6a a constituisce un mezo de pagamento. Ma questa fon\u00e7ion a l'implica che una quarche disponibilit\u00e6 monetaia a segge trattegnua, into corso do tempo, da chi ne fa uzo; e consuetudine de pagamento di scistemi econommichi moderni comportan, de norma, o decorso de intervalli ciu \u00f2 meno prolong\u00e6 tra i incasci e i esborsci. Otra che mezo de pagamento, a mon\u00e6a a l'\u00e8, quindi, riserva de val\u00f4: saiv'a d\u00ee un di poscibbili moddi inti qu\u00e6 i opiato\u00ee econommichi p\u0153uan mantegn\u00ee a ricche\u00e7\u00e7a da qu\u00e6 dispo\u00f1an. Meno streitamente conesse con quelle scinaoa men\u00e7un\u00e6 son e fon\u00e7ioin da mon\u00e6a comme mezua di valo\u00ee e comme termine de rifeimento inti pagamenti differii, aspetti che p\u0153uan asc\u00ec no coexiste into mezo ch'o fon\u00e7io\u00f1e comme mezo de pagamento e riserva de val\u00f4. Convegne, otr'a \u00e7o, sottolinni\u00e2 a mancan\u00e7a d'ogni necessaia connescion tra o contegnuo intrinsego da mon\u00e6a e a solidit\u00e6 do scistema monetaio.\nSe-a mon\u00e6a a fu incontestabilmente crea\u00e7ion de l'economia mercant\u00ee, e no za do stato, a fu tuttavia a primma de crea\u00e7ioin de l'economia mercant\u00ee da qu\u00e6 i governi impreizan a impossess\u00e2se pe efetto da conia\u00e7ion, imprimendo in sce-i pe\u00e7\u00e7i metallichi de figue \u00f2 inscri\u00e7ioin, che finin pe f\u00e2 apai a mon\u00e6a comme un\u2019esprescion da sovranit\u00e6 di pubbrichi r\u00eazito\u00ee. Questi no tardon a individo\u00e2 inta crea\u00e7ion de mon\u00e6a un mezo pe procur\u00e2 de intr\u00e6 a l'eraio. Co-o tempo, s'\u00e8 oservao che l\u2019influen\u00e7a di goerni a poeiva eser\u00e7it\u00e2se ciu liberamente in sce-e mon\u00e6e con circola\u00e7ion limit\u00e2 a de circoscrite aree stat\u00e6, inte l'ambito de qu\u00e6 l'ea poscibile avard\u00e2 l\u2019a\u00e7eta\u00e7ion di pe\u00e7\u00e7i metallichi deprex\u00e6, conferindoghe o carattere de mon\u00e6a legale. Inti rigoardi, invece, de mon\u00e6e esteizamente d\u0153uvi\u00e6 inti traffeghi interna\u00e7ion\u00e6, l\u2019a\u00e7eta\u00e7ion a dipendeiva da l'aprexamento di mercanti. Liatri no avieivan mancao de sospende l\u2019invio di metalli pre\u00e7ioxi verso i paixi e \u00e7ecche di qu\u00e6 se foisan reize responsabile d'altera\u00e7ioin monetaie.\nUn aspetto interessante de antighe vexiscitudine moniaie o l'\u00e8 constituio da-e cosc\u00ec dite \"mon\u00e6e inmaginaie\" \u00f2 \"ide\u00e6\" \u00f2 \"numeraie\" \u00f2 \"de conto\", che, a diferen\u00e7a de quelle re\u00e6 e qu\u00e6 soltanto poeivan \u00ease impieg\u00e6 inti pagamenti effettivi, servivan pe fin de contratta\u00e7ion e de contabilizza\u00e7ion. Questo doalismo tra mon\u00e6a astr\u00e6ta e mon\u00e6a effettiva o l'ezaor\u00ec a so fon\u00e7ion a-a fin do 18\u00b0 secolo. Ma e varia\u00e7ioin \u2013 disposte da-i aotorit\u00e6 pubbriche \u2013 do raporto de mon\u00e6e inmaginaie a peto de mon\u00e6e ri\u00e6 realizzavan quelli m\u00e6ximi effetti ch'anc\u0153u s'attende da 'n processo infla\u00e7ionistego \u00f2 defla\u00e7ionistego. A cosc\u00ec d\u00edta mon\u00e6a inmaginaia a constitoiva za un ezempio de mon\u00e6a-segno , saiv'a d\u00ee sprovista de 'n effettivo contegnuo intrinsego in metalli pre\u00e7ioxi. Co-o voze do tempo, a circola\u00e7ion de mezi de pagamento de pap\u00ea, rapresentativi de determin\u00e6 quantitativi de metalli pre\u00e7ioxi e transformabili inti m\u00e6ximi a recesta di detento\u00ee a s'and\u00f2 afermando pe de raxoin de convenien\u00e7a. \nAn\u00e7ich\u00e8 conserv\u00e2 direttamente e con noteivi reizeghi i metalli pre\u00e7ioxi, risurt\u00f2 vantaggiozo depoxit\u00e2li presso de perso\u00f1e che g\u00f3d\u00edvan de larga fiduccia (fravveghi, mercanti e scimmili) e che relasciavan de norma di atesta\u00e7ioin do so impegno a-a pronta riconsegna di metalli. Queste atesta\u00e7ioin v\u00e8gnan a so votta d\u0153uviabile pe efetto\u00e2 di pagamenti. In sce queste baze sorzette l\u2019attivit\u00e6 bancaia, divegnua particolarmente scignificativa pe-i fenommeni monetai, quande-o banch\u00ea o se reize conto da poscibilit\u00e6 prattica de f\u00e2 fronte a-e receste de converscion in metalli di segni cartaxei da l\u00ea rilasci\u00e6, sen\u00e7a che questi foisan integralmente coerti da di metalli pre\u00e7ioxi. Ape' di atesta\u00e7ioin rilasci\u00e6, l'ea de f\u00e6to sufixiente a conserva\u00e7ion de 'na pruden\u00e7i\u00e2 \u2018riserva par\u00e7i\u00e2\u2019, a differen\u00e7a poendo \u00ease d\u0153uvi\u00e2 pe efetto\u00e2 di opia\u00e7ioin de imprestito. Cosc\u00ec, mentre l\u2019a\u00e7eta\u00e7ion di mezi carta\u00e7ei a continoava a baz\u00e2se in sce-a confian\u00e7a, o scistema o l'ametteiva una crea\u00e7ion de mezi cartacei murtipla a peto da disponibilit\u00e6 metallica mantegnua comme riserva: da 'na fon\u00e7ion de sencia intermedia\u00e7ion, o scistema bancaio o l'evorveiva verso ina fon\u00e7ion de parte\u00e7ipa\u00e7ion diretta a-a crea\u00e7ion di mezi monetai.\nMon\u00e6e perfette e divixon\u00e6.\nPe scin ch'a circola\u00e7ion monetaia a fu constituia escluxivamente da de mon\u00e6e metalliche, l\u2019unit\u00e6 moniaia, \u00f2 mon\u00e6a baze de 'n scistema monetaio a-a qu\u00e6 tutte i atre mon\u00e6e do scistema m\u00e6ximo vegnivan riferie, quand'a l'ea effettivamente coni\u00e2 (de votte de f\u00e6to l\u2019unit\u00e6 monetaia a serviva unicamente da strumento contabile, mon\u00e6a de conto, e a circola\u00e7ion a l'ea composta soltanto de murtipri e sottamurtipli) a doveiva \u00ease u\u00f1a e cosc\u00ec p\u00f9 i so murtipli. I sottomurtipli, invece (\u00f2 mon\u00e6e \"divixon\u00e6\", \"divixonaie\", \"suscidiaie\", \"menue\"), d\u0153uvi\u00e6 pe di pagamenti picin e coni\u00e6 in metalli \u00f2 lighe de metalli non nobili, nasceivan in genere comme mon\u00e6e imperfette; saiv'a d\u00ee che se ghe dava un val\u00f4 leg\u00e2 superi\u00f4 a quello do metallo in l\u00f4 contegnuo (o che o l'ea reizo necessaio asc\u00ec da-o f\u00e6to che a coinciden\u00e7a di doi valo\u00ee, d\u00e6to o scarso prexo di metalli non nobili, a l'avi\u00e6 recesto a conia\u00e7ion de mon\u00e6e troppo grosse e troppo pezante) e conseguentemente, a-o contraio de quello ch'avegniva pe-e mon\u00e6e perfette, se gh'atribuiva soo che 'n poei deliviatoio limitao e no s'ametteiva pe quelle libert\u00e6 de conia\u00e7ion. Ogni scistema moniaio o risurtava cosc\u00ec constituio da l'unit\u00e6 moniaia, coni\u00e2 \u00f2 ide\u00e2, avente un val\u00f4 corispondente a un d\u00e6to peizo de metallo fin, da de mon\u00e6e do m\u00e6ximo metallo de val\u00f4 murtiplo de l'unit\u00e6, quelle asc\u00ec de pin peizo e val\u00f4, e da de mon\u00e6e divixon\u00e6, de val\u00f4 superi\u00f4 a-o val\u00f4 intrinsego, ch'ean a\u00e7et\u00e6 in pagamento in quante convertibile inte precedente (e fun dite per\u00e7\u00f2 asc\u00ec mon\u00e6e fiduciaie ).\nScistemi monometallichi \u00f2 bimetallichi.\nUn scistema monetaio o poeiva \u00ease monometallico \u00f2 bimetallico a segonda che-a mon\u00e6a legale con poei libiatoio inlimitao (unit\u00e6 monetaia e so murtipri) a foise de 'n solo metallo, \u00f3o \u00f2 argento, \u00f2 de l'un e de l'atro metallo. Perch\u00e9 o monommetallismo aoreo \u00f2 argenteo o fon\u00e7ionesse in moddo perfetto ocoriva per\u00f2 che i priv\u00e6 avessan facort\u00e6 de port\u00e2 sen\u00e7a limmiti de sciorta do metallo a-a \u00e7ecca pi \u00f3tegn\u00eene mon\u00e6a e vi\u00e7eversa (libert\u00e6 de conia\u00e7ion e de fuxon) e de f\u00e2 sciort\u00ee e intr\u00e2 do metallo da-e frontee (libert\u00e6 de esporta\u00e7ion e de importa\u00e7ion); soltanto l\u2019existen\u00e7a de queste doe libert\u00e6 a permetteiva de f\u00e6to un aotomatico processo d'adeguamento do val\u00f4 de scangio de mon\u00e6a a-e varia\u00e7ioin do val\u00f4 commerci\u00e2 do metallo in quelle contegnuo. A traverso a so libbia transfeibilit\u00e6 in corispettivo di sadi pascivi de ban\u00e7e di pagamenti o metallo o tendeiva otr'a \u00e7o a distribuise tra i varri paixi in re\u00e7ipproche rela\u00e7ioin d\u2019af\u00e6 in moddo da avei inte tutti o m\u00e6ximo prexo, e i raporti tra i livelli di prexi existenti inti varri paixi, oss\u00e6 tra i poei d\u2019acatto de relative mon\u00e6e, tendeivan a torn\u00e2 aotomaticamente in sce de poxi\u00e7ioin de equilibbrio, qualoa tempoaniamente se ne foisan alontan\u00e6. Into bimetallismo, otr'a-o veific\u00e2se de sciudite condi\u00e7ioin pe-e mon\u00e6e segge d\u2019\u00f3o segge d\u2019argento, ocoriva da p\u0153u che vegnisse fissao o raporto legale tra i u\u00f1e e i atre in baze a-o raporto tra i valo\u00ee commer\u00e7i\u00e6 di doi metalli. \nA-o scistema bimetallico se ricorse into 19\u00b0 sec. inta spian\u00e7a ch'o poese assegu\u00e2 megio do scistema monommetallico a stabilit\u00e6 do val\u00f4 da mon\u00e6a a traverso di procesci compensato\u00ee: questi poeivan per\u00f2 fon\u00e7ion\u00e2 soo quande e devia\u00e7ioin do raporto commerci\u00e2 tra i valo\u00ee di doi metalli da-o raporto leg\u00e2 ean de lieve entit\u00e6 e no vaivan a riport\u00e2 i doi raporti a-a coinciden\u00e7a in caxo contraio. Denanti a-e forte fluttoa\u00e7ioin do prexo de l'\u00f3o, e sorvettutto de l'argento, veific\u00e6se inti urtimi dexenni do 19\u00b0 sec., o bimetallismo o doveiva per\u00e7\u00f2 in breve tempo rivel\u00e2 a so inadeguate\u00e7\u00e7a a razonze o fin ch'o se proponeiva. Pe-a lezze do Gresham, segondo a qu\u00e6 a mon\u00e6a cattiva a scaccia a bo\u00f1a, questo o l'ea de f\u00e6to inandiao a transform\u00e2se inte 'n scistema monommetallico a tipo alternao, a pr\u0153uvo a-a sciortia da-a circola\u00e7ion de mon\u00e6e coni\u00e6 into metallo a fav\u00f4 do qu\u00e6 s'ea mutao o raporto tra i valo\u00ee; e l\u2019Union (\u00f2 Liga) moniaia lati\u00f1a ch'a l'aiva adotao o scistema bimetallico, a dovette a 'n \u00e7erto ponto sospende a libera conia\u00e7ion de l'argento, ch'o s'ea deprexao, pe romp\u00ee o circolo atraverso o qu\u00e6 l\u2019\u00f3o o tendeiva a desmonet\u00e2se. Ne risurt\u00f2, inti paixi membri de l'Union, un scistema monetaio dito \"bimetallismo rango\" \u00f2 \"incompleto\" (in quante soltanto e mon\u00e6e d\u2019\u00f3o conservon inte questo un carattere de mon\u00e6e perfette e quelle d\u2019argento fun aotomaticamente redute a mon\u00e6e divixonaie, amettendose che-o so val\u00f4 leg\u00e2 o poese super\u00e2 quello commerci\u00e2) ass\u00e6 vexin a-o monommetallismo. Pe-a progresciva smoneta\u00e7ion de l'argento, and\u00f2 da p\u0153u sempre ciu prevaindo o monommetallismo aorio.\nMon\u00e6e fiduciaie e bancaie.\nInto 19\u00b0 sec. da-a rente a-e mon\u00e6e metalliche s'ea difuzo per\u00f2 in mezua crescente a circola\u00e7ion de surog\u00e6, sotto forma de biggetti de banca \u00f2 de stato convertibili in mon\u00e6a, a corso fiduciaio \u00f2 leg\u00e2 (mon\u00e6a fiduciaia ), e da p\u0153u asc\u00ec de assegni, sempre a corso fiduciaio (mon\u00e6a bancaia ). Questi titoli de cren\u00e7a, quande scuveivan a fiducia do pubbrico, ean perfettamente in grao d'ademp\u00ee comme a mon\u00e6a metallica a-a fon\u00e7ion d\u2019intermedia\u00e7ion inti scangi e no impedivan che a mon\u00e6a da l\u00f4 rapresent\u00e2 a seguitesse a esplic\u00e2 l\u2019atra so importante fon\u00e7ion de mezua comu\u00f1a di valo\u00ee, permettendo che ogni ben existente into mercao o l'avesse un solo prexo, espresso in mon\u00e6a, an\u00e7ich\u00e9 tanti prexi quanti son i atri ben co-i qu\u00e6 o p\u0153u scangi\u00e2se, comme avegni\u00e6 se-a mon\u00e6a a no ghe foise. I bigetti a corso leg\u00e2 aveivan otr'a \u00e7o o poei deliviatoio inti pagamenti comme e mon\u00e6e metalliche e comme queste poeivan, in condi\u00e7ioin de stabilit\u00e6 di prexi, permette d'amugi\u00e2 di valo\u00ee p-o futuo, a traverso o risparmio, \u00f2 de transport\u00e2li into spa\u00e7io (mediante, prez., a vendia d'inmobili inte 'n l\u0153ugo e l'acatto co-o ricavao d'atri immobili inte 'n l\u0153ugo desp\u00e6gio). Soltanto e fon\u00e7ioin de riserva metallica de banche, oss\u00e6 de covertua da circola\u00e7ion carta\u00e7\u00e7ia, no poeivan ovviamente \u00ease desgugeite da-i biggetti emissi da-e banche m\u00e6xime, che pe do resto ean in grao de rapresent\u00e2 pi\u00f1amente e mon\u00e6e propiamente dite, e, con quarche limita\u00e7ion, i assegni poeivan a so votta rapresent\u00e2 i biggetti a corso leg\u00e2. O monommetallismo aoreo (\"gold standard\" ) o l'and\u00f2 pertanto sempre ciu transformandose inte 'n scistema into qu\u00e6 da-a rente e in l\u0153ugo de mon\u00e6a d\u2019\u00f3o circolava i biggetti de banca \u00f2 de stato a corso leg\u00e2, inte quelle convertibili, e questo scistema o fu largamente attoao inta so forma clascica fin a-a Primma gu\u00e6ra mondi\u00e2.\nO scistema monetaio interna\u00e7ion\u00e2.\nDoppo o confl\u00edto, ch'o l'aiva constreito a sospende o regimme aorio pi adot\u00e2 o corso for\u00e7ozo, e a pr\u0153uvo a-a grande deprescion do 1929-31, sorse l\u2019exigen\u00e7a de 'n scistema moniaio interna\u00e7ion\u00e2 ch'o disciprinesse: i raporti de cangio tra-e mon\u00e6e inti diferenti paixi (regimme di cangi); e modalit\u00e6 pe efetto\u00e2 de transa\u00e7uin con l\u2019estero (regimme valutaio); e caratteristeghe di strumenti che in ogni momento vegnan universalmente a\u00e7et\u00e6 comme mezo de pagamento e fon\u00e7io\u00f1an da mon\u00e6a de riserva (regimme de riserva); e modalit\u00e6 pe coreze de scitoa\u00e7ioin de squilibbrio inti pagamenti interna\u00e7ion\u00e6. Co-i acordi de Bretton Woods do 1944 o scistema aoreo o fu quindi ripristinao sotto forma de \"gold exchange standard\" (into qu\u00e6 i bigetti son convertibbili in divize estere equipar\u00e6, saiv'a d\u00ee a so votta convertibile in \u00f3o in atri paixi), prefeio a-o \"gold bullion standard\" (into qu\u00e6 i biggetti son convertibili in trappe d\u2019\u00f3o se vegnan present\u00e6 pe di valo\u00ee superio\u00ee a un minimo fissao da-a lezze) e a-a forma mista (inta qu\u00e6 l'\u00e8 lasciao a l'instituto d'emiscion a \u00e7ernia tra convert\u00ee in \u00f3o \u00f2 in divize estere i bigetti present\u00e6 a questo scopo). Into 1973, doppo a crixi do scistema de Bretton Woods, s'instaor\u00f2 un scistema ibrido bazao in sce-a fluttoa\u00e7ion di cangi e into qu\u00e6 coexiste una pluralit\u00e6 de strumenti de riserva (\"multicurrency reserve system\") e, sorvettutto da-o 1985, una gestion ciu attiva e coordin\u00e2 di cangi da parte di aotorit\u00e6 di prin\u00e7ip\u00e6 paixi (\"managed floating\"). Un t\u00e2 scistema, consentindo co-ina \u00e7erta flescibilit\u00e6 l\u2019adeguamento a-i mutamenti de condi\u00e7ioin economiche e di equilibbri politichi e soci\u00e6, o tendeiva verso di tasci de cangio ciu stabbili gra\u00e7ie a 'na sorveggian\u00e7a murtilater\u00e2 di tasci e a l'institu\u00e7ion de zone obiettivo, saiv'a d\u00ee de bande de fluttoa\u00e7ion d'ampie\u00e7\u00e7a predetermin\u00e2, de qu\u00e6 un ezempio o l'\u00e8 st\u00e6to o scistema monetaio \u0153\u00fcropeo. Tuttavia questo scistema o l'\u00e8 st\u00e6to ogetto de nomioze controversce in quanto o necescitava de 'na limita\u00e7ion da sovranit\u00e6 monetaia na\u00e7ion\u00e2 pe-o dovuo coordinamento de politiche economiche.\nCorso for\u00e7ozo da mon\u00e6a.\nVa arecordao che se vegne sospeizo a convertibilit\u00e6 e proclamao o corso for\u00e7ozo di bigetti, questi da surog\u00e6 da mon\u00e6a se transforman in vea e proppia mon\u00e6a (carta mon\u00e6a , \u00f2 mon\u00e6a cartacea) e, se-a so circola\u00e7ion a foise contegnua d'inti limmiti do fabez\u0153ugno na\u00e7ion\u00e2 di mezi de pagamento, porieivan a rig\u00f4 seguit\u00e2 a asciorve e fon\u00e7ioin da mon\u00e6a sen\u00e7a gravi disturbi. \u00c7o per\u00f2 o no aven perch\u00e9 a-o corso for\u00e7ozo se ricore proppio \u00f2 pe sarv\u00e2, acollandone e pascivit\u00e6 a-o stato, di instituti bancai pericolanti in conseguen\u00e7a de ecescive inmobilizza\u00e7ioin, \u00f2 pe sarvaguard\u00e2 o m\u00e6ximo instituto d'emiscion da-e conseguen\u00e7e de 'n imprudente alargamento da circola\u00e7ion \u00f2 de 'na contra\u00e7ion de so riserve, \u00f2 sorvettutto pe forn\u00ee un\u2019intr\u00e2 strazordenaia a-o stato o qu\u00e6 \"deficit\" de ban\u00e7o o no segge atrimenti sanabile \u00f2 o pagge destinao a alarg\u00e2se, comm'aven, prez., a-o comen\u00e7o de 'na gu\u00e6ra. L\u2019infla\u00e7ion, in t\u00e2 caxo, a traverso a svaluta\u00e7ion di bigetti, a mette a dispoxi\u00e7ion do stato una parte do poei d\u2019acatto primma g\u00f3d\u00edo da-i \u00e7ittadin e a permette cosc\u00ec de f\u00e2 fronte a-e speize ecce\u00e7ion\u00e6 in atto \u00f2 previste. Amanaman che cresce a quantit\u00e6 de biggetti in circola\u00e7ion diminuisce per\u00f2 a fiduccia do pubbrico che, pe quante obrigao a a\u00e7et\u00e2li in pagamento, o \u00e7erca de desf\u00e2sene a-o ciu fito, renon\u00e7iando a serv\u00eesene comme mezo d'acumula\u00e7ion e sci\u00f1a, a infla\u00e7ion avan\u00e7atiscima, comme mezo de scangio, tant'\u00e8 che se verifica inte quarche caxo o fenommeno da \"fuga da-a mon\u00e6a\" e se torna a-o baato. No essendo ciu poscibile aloa restaor\u00e2 a fiducia do pubbrico inta mon\u00e6a cosc\u00ec desvalut\u00e2, no resta che cangi\u00e2la co-ina n\u0153uva mon\u00e6a (cangio da mon\u00e6a); ma p\u0153u sucede invece che se fa\u00e7\u00e7'a tempo a arest\u00e2se in sce-a via de l'infla\u00e7ion e che se posse, a poco a poco, arriv\u00e2, gra\u00e7ie asc\u00ec a-o sviluppo de l'attivit\u00e6 economica ch'a riasciorbe l\u2019eceden\u00e7a de mon\u00e6a, a-a stabilizza\u00e7ion di prexi e di cangi in sce di n\u0153uvi livelli."}
{"id": "11215", "revid": "3941", "url": "https://lij.wikipedia.org/wiki?curid=11215", "title": "Per armar galee", "text": ""}
{"id": "11233", "revid": "3941", "url": "https://lij.wikipedia.org/wiki?curid=11233", "title": "Lengue Hurro-Urarti\u00e6n", "text": ""}
{"id": "11234", "revid": "3941", "url": "https://lij.wikipedia.org/wiki?curid=11234", "title": "Lengue Hurro-Urartiann-e", "text": ""}
{"id": "11235", "revid": "3941", "url": "https://lij.wikipedia.org/wiki?curid=11235", "title": "Lengue Chukotko-Kamchatk\u00e6n", "text": ""}
{"id": "11236", "revid": "3941", "url": "https://lij.wikipedia.org/wiki?curid=11236", "title": "Lega \u00c0raba", "text": ""}
{"id": "11237", "revid": "3941", "url": "https://lij.wikipedia.org/wiki?curid=11237", "title": "Arabbia Saud\u00efa", "text": ""}
{"id": "11238", "revid": "3941", "url": "https://lij.wikipedia.org/wiki?curid=11238", "title": "\u00c0rabia Saud\u00efa", "text": ""}
{"id": "11240", "revid": "12052", "url": "https://lij.wikipedia.org/wiki?curid=11240", "title": "Wilhelm Roentgen", "text": "Wilhelm Conrad R\u00f6ntgen (Remisheid, Germania, 1845-Berlin, 1923) o l'\u00e8 st\u00e6to 'n sciensiato tedesco."}
{"id": "11248", "revid": "3941", "url": "https://lij.wikipedia.org/wiki?curid=11248", "title": "Lengue niger-kordofani\u00e8n", "text": ""}
{"id": "11249", "revid": "3941", "url": "https://lij.wikipedia.org/wiki?curid=11249", "title": "Isoe Az\u00f6e", "text": ""}
{"id": "11252", "revid": "3941", "url": "https://lij.wikipedia.org/wiki?curid=11252", "title": "Rambaut de Vaquerais", "text": ""}
{"id": "11253", "revid": "3941", "url": "https://lij.wikipedia.org/wiki?curid=11253", "title": "Lengua SiSwati", "text": ""}
{"id": "11312", "revid": "10132", "url": "https://lij.wikipedia.org/wiki?curid=11312", "title": "Megaclite", "text": "Megaclite o l'\u00e8 un satellite nat\u00fcrale min\u00f4 d\u00f4 pianeta Giove.\nDescri\u00e7ion e st\u00f6ia.\n\u00d4 l'\u00e8 st\u00e6t\u00f4 sc\u00f4verto in to novembre 2000 da unna squaddra de astronomi dell'Universcit\u00e6 de Hawaii guid\u00e4 da Scott Sheppard e composta, fra i altri, da David Jewitt, Yanga Fern\u00e1ndez e Eugene Magnier.\nL'Unione Astronomica Interna\u00e7ionale a l'ha attribuio a\u00f4 satellite \u00f4 nomme de Megaclite, unna de n\u00fcmerose amanti de Zeus segundo a mitologia greca. Questo corpo celeste o l'ea in precedensa ciammou con a designa\u00e7ion provvisoia S/2000 J 8.\nParametri orbitali.\nIn virt\u00fc di s\u00f6 parametri orbitali Megaclite o l' \u00e8 comunemente consciderou un membro d\u00f4 gr\u00fcppo de Pasife, che o se componne di satelliti nat\u00fcrali de Giove con semiasci mazz\u00f4i compreixi fra 22,8 e 24,1 milioni de chilometri, e con inclina\u00e7ioin orbitali compreise fra 144,5\u00b0 e 158,3\u00b0."}
{"id": "11321", "revid": "1211", "url": "https://lij.wikipedia.org/wiki?curid=11321", "title": "Carbon", "text": "O carbon (o carbon f\u00f2ssile) o l'\u00e9 un combustibile f\u00f2ssile \u00f2 r\u00f2cca sediment\u00e4ia estr\u00e6to da min\u00ebe sotterranee \u00f2 a \u00e7\u00ea averto op\u00fb prod\u00fbto artifi\u00e7i\u00e2mente.\nV\u00f4xe corel\u00e6.\nCarbonio"}
{"id": "11322", "revid": "12052", "url": "https://lij.wikipedia.org/wiki?curid=11322", "title": "Sant'Emo", "text": "Emo o \"Eemo\", (primma do sec. XIX \"Teremo\" o \"Eremo\", lat. \"Erasmus\"), vesco de Formia e martire a-o tempo de Diocle\u00e7ian e Mascimian, un di quatorze santi aoxiliato\u00ee. Santo protett\u00f4 d'i main\u00e6. \nSe festezza o 2 de zugno.\nV\u00ectta.\nFonte degne de fe' attestan l'existen\u00e7a de un s. Emo, martire, vescovo de Formia, o curto do qu\u00e6 o l'ea ben diffuzo inta Campania e into La\u00e7io. A ciu antiga a l'\u00e8 o Martirologio Gi\u0153umian into qu\u00e6 Emo o l'\u00e8 aregordao o 2 zugno.\nSan Grig\u0153u Magno a-a fin do sec. VI, scrivendo a-o vescovo Bacauda de Formia, o l'attesta che o corpo do santo o l'ea conservao inte quella gexa: \"Formian\u00e6 ecclesi\u00e6 in qua corpus beati Herasmi martyris requiescit\". O m\u00e6ximo pontefixe o ricorda doi monest\u00ea dedic\u00e6 a-o l'Emo: un a Nappoli e l'\u00e2tro scito \"\"in latere montis Pepperi\" presso Cumma. Romma asc\u00ec a l'aiva un monest\u00ea dedicao a-o santo in sci\u00f4 Cellio, into qu\u00e6 fu educao da zoeno o pappa Adeadato (m. 619) che da p\u0153u, da ponteffexo, o l'ampli\u00f2 e o l'inricch\u00ec di ben e privilegi. Di \u00e2tri monest\u00ea intitol\u00e6 a Emo ean presso Formia (d\u00eeto asc\u00ec de Castellon) e presso Itri \"in valle Itriana\"\".\nO nomme d'Emo, otra che inti martirologi storichi, d'onde o l'\u00e8 passao into Roman, o l'ea inseio into Calendaio marm\u00f3io de Napoli. Inte l'842, doppo che Formia a l'ea st\u00e6ta destruta da-i Saraxin, e so reliquie fun transfeie a Gaeta e ascoze inte 'n pilastro da gexa de S. Maja, dove fun rinvegnue into 917 da-o vesco Bono. Da quello tempo Emo o fu proclamao patrono de Gaeta e fu asc\u00ec coniao de mon\u00e6e co-a so effixe. O 3 frev\u00e2 1106 Pasqu\u00e2 II o consacr\u00f2 a cattedr\u00e2 de Gaeta in \u00f3n\u00f4 da Vergine e de l'Emo. Into Medio Evo o santo o fu alumiao tra i coscid\u00eeti santi aoxiliato\u00ee e invocao specce contra i epidemie, mentre i main\u00e6 o veneran comme patrono.\nIn sce-a personalit\u00e6 de Emo purtroppo semmo m\u00e2 inform\u00e6 percose a \"passio\", compil\u00e2 con ben de probabilit\u00e6 verso o sec. VI, a l'\u00e8 favoloza e lezendiaia, ni p\u0153u avei mao val\u00f4 una biografia attribuia, sen\u00e7a solido fondamento, a Gelaxio II (1118-19). Da questi scriti app\u00e2 evidente comme i aoto\u00ee ninte savessan de seguo in gio a Emo se no ch'o l'ea st\u00e6to vescovo de Formia e o l'ea morto martire a-o tempo foscia de Diocle\u00e7ian.\nSegondo a \"pascio\", quindi, Emo o l'ea oriundo de Antiochia. Quande scciup\u00f2 a persecu\u00e7ion o l'ea za vesco e o s'ascoze pe sett'anni inte 'na caverna do monte Libano. Tornao in \u00e7itt\u00e6 o fu arrestao e conduto a-o tribun\u00e2 de l'imperat\u00f4 che con luxinghe e tormenti o \u00e7erc\u00f2 de persuadilo a sacrific\u00e2 a-i d\u00ea; ma o l'Emo o l'arest\u00f2 sado inta fe' e o fu misso in tore. Libiao miacoozamente, o l'an\u00f2 inte l'Illiigo dovve in sett'anni o convert\u00ec quattro\u00e7entomia perso\u00f1e. Arrestao anco-ina votta pe orde de Mascimian, o fu conduto a Scirmion ond'o l'abbatte' un scimulacro e o convert\u00ec \u00e2tre quattro\u00e7entomia perso\u00f1e, molte de qu\u00e6 fun immediatamente ama\u00e7\u00e7\u00e6, mentre Emo, doppo \u00ease st\u00e6to ancon tormentao orribilmente, o l'ea serao in prexon. O fu deliviao alloa da l'arcangeo Mich\u00ea ch'o o condusse a Formia, e chie sette giorni doppo pla\u00e7idamente o mo\u00ec.\nPatron\u00e6ghi.\nDa-o momento che o so mart\u0153uio o sai\u00e6 conscistio into ti\u00e2ghe f\u0153ua e b\u00e9le da-a pan\u00e7a ingugendole a-o fuzo de 'n arg\u00e0gno, sant'Emo o l'\u00e8 invocao pe prote\u00e7ion contra e maotie de l'intestin.\nSoventi o l'\u00e8 rafigurao co-in argagno, e essendo questo un strumento da mainaja, sant'Emo o l'\u00e8 o protett\u00f4 di main\u00e6, (ma fando o raxonamento a riozo, pori\u00e6 d\u00e2se asc\u00ec che essendo protet\u00f4 di main\u00e6 o vegniva rafigurao co-in argagno e per\u00e7\u00f2 nascette a lezendia ch'o mo\u00ec desb\u00e9l\u00e0o).\nDa l\u00ea piggia o nomme o f\u0153ugo de Sant'Emo, fenommeno elettrico a-o qu\u00e6 poeiva asciste i naveganti quande gh'ea aia de borasca."}
{"id": "11360", "revid": "242", "url": "https://lij.wikipedia.org/wiki?curid=11360", "title": "Sant'Emo de Formia", "text": ""}
{"id": "11361", "revid": "10132", "url": "https://lij.wikipedia.org/wiki?curid=11361", "title": "F\u0153ugo de Sant'Emo", "text": "F\u0153ugo de Sant'Emo, scarrega elettrica luminoza caoz\u00e2 da l'ionizza\u00e7ion de l'aia de borasca os\u00e6 da-a gran diferen\u00e7a de poten\u00e7i\u00e2 atmosfeego.\nDescri\u00e7ion.\nO sccioisce da-e struttue apin\u00e7oiie, specce i \u00e6rboi e i penoin di barchi a veja. \nO sp\u00e6ga comme un lampo o 'na sciamma de'n c\u00f4 moelo schillente. O piggia o nomme da Sant'Emo de Formia protett\u00f4 di main\u00e6 e a so comparsa a l'ea conscider\u00e2 bon segno."}
{"id": "11365", "revid": "1042", "url": "https://lij.wikipedia.org/wiki?curid=11365", "title": "San Nichiozo", "text": ""}
{"id": "11366", "revid": "1042", "url": "https://lij.wikipedia.org/wiki?curid=11366", "title": "F\u0153ugo de sant'Emo", "text": ""}
{"id": "11367", "revid": "7530", "url": "https://lij.wikipedia.org/wiki?curid=11367", "title": "Renzo Rubino", "text": "Renzo Rubino (Martina Franca, ) o l'\u00e8 'n muxicista, cantante e composcit\u00f4 italiano c'o l'\u00e8 divent\u00f2u famoso co \"Il postino (amami uomo)\"."}
{"id": "11377", "revid": "12052", "url": "https://lij.wikipedia.org/wiki?curid=11377", "title": "Paganin Doia", "text": "Paganin Doia, (\"Doria\" primma do sec.XIX, sec. XIV - Zena, sec. XIV) armiraggio zeneize, vin\u00e7it\u00f4 da bataggia nav\u00e2 de Portolongo contra i Vene\u00e7ien.\nBiograf\u00eca.\nO nascette a Zena a-a fin do sec. XIII da Grig\u0153u.\nO po\u00e6 o fu tra i primmi da famiggia a prefei \u00e0 l'attivit\u00e6 commerci\u00e2 a gu\u00e6ra de corsa, construendose una flotta person\u00e2 e \u00e7ercando de f\u00e2 fortu\u00f1a into Mediterrannio. O se distinse segge inta lotta contra Piza segge inta caccia a-e nave catala\u00f1e. Membro do rammo di Doia sciortio sconfito da-e lotte che tribolon a famiggia a-o prin\u00e7ippio do seccolo XIV, o Grig\u0153u o fu riamisso in \u00e7itt\u00e6 co l'accordio do 1307.\nL'\u00e8 probabile che o Doia o l'agge imitao l'ezempio do po\u00e6, foscia ponendose a-o servi\u00e7\u00e7io de u\u00f1a de tante poten\u00e7e che se contendeivan o controllo do Mediterrannio orient\u00e2, zona, questa, ch'o dimostr\u00f2 de conosce ass\u00e6 ben scin da-o momento do so primmo comando \u00f3fi\u00e7i\u00e2 pe-a Repubbrica zeneize, into 1350. In preceden\u00e7a, de l\u00ea semmo solo che into 1314 o noez\u00f2 a-o procuao de l'ar\u00e7ivesco de Palermo, Fran\u00e7esco d'Antiochia, a so galea pe transport\u00e2 o prelato co-o seguito da Corneto (l'odierna Tarquinnia) inta \u00e7itt\u00e6 se\u00e7ilia\u00f1a (18 settembre). Into 1332, comme procuao do Tommaxo Doia, o fu prezente a-a vendia de 'n scito into saoneize (20 agosto).\nInto 1350 o scontro tra Zena e Vene\u00e7ia o l'assonse l'aspetto de 'na partia decixiva pe-o controllo do M\u00e2 Neigro. O fallimento de l'accordio tra e doe poten\u00e7e pe 'na difeiza comu\u00f1a de Caf\u00e0 e de Ta\u00f1a, mena\u00e7\u00e7\u00e6 da Djanibek, \"khan\" di Tartai, e l'insediamento di Zeneixi a Scio, co-o conseguente riavexinamento tra Zane VI Cantacuzen e Vene\u00e7ia pe 'n attacco contra i Zeneixi de Peia, fun i avenimenti che fe\u00e7\u00e7an pre\u00e7ipit\u00e2 a scitua\u00e7ion. I ostilit\u00e6 (comen\u00e7\u00e6 into settembre con de piccene scaamu\u00e7\u00e7e loc\u00e6 e degener\u00e6 co-a cattua de quarche nave zeneize inti \u00e6goe de Neigroponte) fun \u00f3fi\u00e7ialm\u00e8nte averte da l'acordio streito tra Vene\u00e7ia, l'Impeo bizantin e P\u00ea IV d'Aragon contra Zena. A repubbrica ligure, avertindo o graviscimo peigo ch'o mena\u00e7\u00e7ava o c\u0153u do so imp\u00eao economico, a decize de comp\u00ee un sfor\u00e7o milit\u00e2 e finan\u00e7iaio enorme, pe ser\u00e2 una votta pe tutte a partia.\nAfidao o comando di \u00f3pia\u00e7io\u00ecn a-o Doia (che, quindi, o doveiva avei za av\u00fao moddo de f\u00e2 aprex\u00e2 e so capa\u00e7it\u00e6, ma no semmo inte qu\u00e6 \u00f3caxo\u00ecn), into novembre o duxe Zane Da Valente o l'impoze un imprestito for\u00e7ozo de 300.000 lie zeni\u00f1e, garantio co-a crea\u00e7ion da \"Compera magna Venetorum\". I preparativi tecnichi fun afid\u00e6 a 'na commiscion temporannia nomin\u00e2 da-o m\u00e6ximo duxe; fu armao asc\u00ec ben ben de nave mercant\u00ee e se impoze di arollamenti, segge obrigatoi segge voentai, a ogni \"villa\" do destreito zeneize (o tot\u00e2 di main\u00e6 imbarc\u00e6 o razonse e dexemia unit\u00e6). O numero complescivo de galee afid\u00e6 a-o Doia o fu de sciscianta. A flotta a part\u00ec da Zena o 13 luggio 1351; doppo avei f\u00e6to sc\u00e2 a Gaeta e a Mesci\u00f1a (24 luggio), no avendo trovao a flotta vene\u00e7ia\u00f1a - ch'o voeiva afront\u00e2 primma do so riconzonzimento con quella alli\u00e2 catala\u00f1a, previsto a-o largo de coste si\u00e7ilia\u00f1e -, o Doia o decize de comp\u00ee un'incurscion into m\u00e2 Adriatego e o se spinse scin a Valo\u00f1a, \u00f3tegn\u00ecndo solo che a cattua de 'n legno veneto a l'\u00e1t\u00e8\u00e7\u00e7a de Corf\u00f9.\nL'anon\u00e7io de l'inminente arivo da flotta zeneize inti \u00e6goe orient\u00e6 o l'ebbe, per\u00f2, di effetti poxitivi: o Nichiozo Pizan, che con 22 galee e co l'agiutto de truppe bizanti\u00f1e o l'ea apr\u0153uo a assedi\u00e2 Peia, o quart\u00ea zeneize de Costantinoppoli, o prefer\u00ec renon\u00e7i\u00e2 a l'impreiza. O contatto tra e flotte nemighe o s'ebbe a-o largo de Modon: o Pizan o l'ariesc\u00ec a libi\u00e2se da l'inseguimento do Doia e a refugi\u00e2se a Neigroponte. Ch\u00ec o fu ascidiao da-o Doia, a-a fin d'agosto. L'asciddio o fu longo e tormentao pe-i Zeneixi asc\u00ec, a-e preize con di gravi problemi d'aprovexonamento; \u00f4tr'a \u00e7o, o tentativo d'\u00f3cup\u00e2 a \u00e7itt\u00e6, scavando ina galeria sotterannia, o no l'ebbe successo. Inte sti meixi o Doia o s'acord\u00f2 co l'imperatrixe de Bizan\u00e7io Anna de Savoia pe mette in sce-o trono o figgio de l\u00ea; o providde a tegn\u00ee sotta prescion i atre for\u00e7e nemighe asc\u00ec, fando battuggi\u00e2 l'Eubea da vinti nave afid\u00e6 a-o Raff\u00e8 Impei\u00e2. A-a fin d'ottobre a n\u0153uva de l'inminente arivo da flotta veneto-aragoneize (comand\u00e2 da-o Pancra\u00e7io Giustignan e da-o Poncio de Santapau) a costrenzette o Doia a renon\u00e7i\u00e2 a l'asciddio.\nFu f\u00e6to rotta verso Scio pe complet\u00e2 i equipaggi ch'ean st\u00e6ti dexim\u00e6 da-o sfortunao tentativo e pe riconstru\u00ee e proviste de viveri. O Doia o l'aiva inten\u00e7ion de dirizzise a Salonicco, pe incontraghe l'impiaixe Anna, ma, informao che questa a l'aiva cangiao i so progetti, o fe\u00e7\u00e7e veia in sce Tenedo, compindo varri atti de sacchezzo (fu ocupao Metelin, constreita a pag\u00e2 un tributo). A Eraclea o Doia o fu obrigao a sost\u00e2 pe-o vento contraio. Chin\u00e6 a t\u00e6ra pe \u00e7erc\u00e2 vettovagge, i main\u00e6 fun assalii da-i Greghi e di Zeneixi fun ama\u00e7\u00e7\u00e6. Bench\u00e8 o Doia o dexidiese pass\u00e2 sorve l'epizodio pe no irrit\u00e2 l'imperat\u00f4, che l\u00ea o se proponeiva de stacc\u00e2 da-i so alli\u00e6, i main\u00e6 zeneixi se oponettan e, co-a mena\u00e7\u00e7a de un'acuza de vilt\u00e6, l'obrigon a assal\u00ee Eraclea, ch'a fu preiza e sacchez\u00e2. Ch\u00ec fu f\u00e6to razzia d'ommi da vende comme scciavi; fu asc\u00ec catturao ben ben de notabili, che-o Doia o fe\u00e7\u00e7e da p\u0153u transport\u00e2 a Peia, obrigandoi a pag\u00e2 un rescatto. In so fav\u00f4, tuttavia, interv\u00e8gne o vescovo da \u00e7itt\u00e6, Filoteo, ch'o s'\u00f3fr\u00ec comme ostaggio e o l'ariesc\u00ec a convin\u00e7e o Doia a delivi\u00e2 i prexon\u00ea sen\u00e7a condi\u00e7ioin.\nInto fratempo, i boin raporti co-i Osmanli (nemixi do Cantacuzen), no ancon \u00f3fi\u00e7ializz\u00e6 a livello diplomatego, risurton utili, perch\u00e9 Orhan o contribu\u00ec a tegn\u00ee o Doia informao in sce-i movimenti da flotta nemiga e o no fe\u00e7\u00e7e manc\u00e2 di agiutti in provixoin. Zonto o Doia finalmente a Peia, a-i primmi de novembre, a scitua\u00e7ion a l'arest\u00f2 a longo sospeiza: o Cantacuzen o l'ateize l'arivo da tanto sospi\u00e2 flotta veneto-aragoneize, pe repigi\u00e2 l'assedio a-o quart\u00ea zeneize; i Zeneixi, a so votta, razonti da-e nave do Doia e libi\u00e6 pe-o momento da-o peigo de 'n attacco nemigo, se trovon a-e preize co-a scarscit\u00e6 de viveri. Tuttavia, Orhan o permisse a-e nave zeneize de careg\u00e2 da f\u00e6\u00f1a in Turchia; di atri agiutti v\u00e8gnan da-a colonnia de Caf\u00e0. Fallio un tentativo de convin\u00e7e l'impiat\u00f4 a l'acordio, o Doia o fe\u00e7\u00e7e sacchezz\u00e2 Sozoppoli.\nA-i primmi de frev\u00e2 do 1352 zonse inti \u00e6goe de Costantinopoli a flotta veneto-aragoneize. O Doia, pe imped\u00ee che e nave innemighe s'unissan a quelle bizanti\u00f1e, o decize con energia de pigi\u00e2 l'ini\u00e7iativa, aprofittando de traverscie che i aversai aveivan incontrao inta navega\u00e7ion. Tuttavia, un vento furiozo o l'imped\u00ec a-o Doia d'atto\u00e2 o so cian. O 13 de frev\u00e2 o ripart\u00ec a-a caccia do nemigo, che, into fratempo, o l'ea ariescio a riorganizz\u00e2se, p\u00f9 essendo costreito a ferm\u00e2se alam\u00e2.\nA battaggia do Bosforo.\nE doe flotte se frontezon a-o largo de l'izoa do Prin\u00e7ipe, bench\u00e9 manchesse solo che doe \u00f4e a-a seia, o Santapau o l'inscistette presso o collega vene\u00e7ian perch\u00e8 s'attachesse comunque battaggia. O vento o l'ea favoeive a-i alli\u00e6, e pe questo o Doia o prefer\u00ec torn\u00e2 inder\u00ea, scin a costo de permette l'union do nemigo co-a flotta bizanti\u00f1a. Passao Galata, o \u00e7erc\u00f2 da p\u0153u de mette orde into proppio schiamento, segge p\u00f9 in moddo improvvizao, presso a localit\u00e6 dita \"Diplokonion\". A flotta nemiga, sponci\u00e2 da-o vento furiozo, a super\u00f2 de slan\u00e7o e nave do Doia, ch'o prefei de no insegu\u00eela. O Santapau e o Giustinian fun, cosc\u00ec, constreiti a torn\u00e2 inder\u00ea into m\u00e2 in borasca e a attacc\u00e2 battaggia inte 'n spa\u00e7io angusto. A battaggia do Bosforo (un di ciu gren scontri nav\u00e6 do Medioevo) a fu caotica, perch\u00e9 nisciun di contendenti o l'ebbe moddo de disponnise in schea orden\u00e2; e nave se dividettan in tanti muggi che se dettan in nomioxi doelli izo\u00e6 e violentiscimi. F\u00e6to n\u0153utte, bench\u00e8 a tempesta a continoesse, a bataggia a prosegu\u00ec con incredibile incagnimento. A-a matin aparse ci\u00e6o a tutti l'entit\u00e6 do massacro: grave fun e perdie subie da tutte doe e parte. O Santapau, feio, o mo\u00ee into mar\u00e7o a Costantinoppoli; into scontro perdette a vitta o Giustinian asc\u00ec e o vi\u00e7earmiraggio de Valen\u00e7ia, Benardo de Ripoll. Tuttavia, no ghe fu un vin\u00e7it\u00f4, sciben che-a flotta veneto-aragoneize a prefer\u00ec reti\u00e2se, dando l'inluxon a-i Zeneixi d'avei av\u00fao a megio. De sciscianta nave che seguin o Doia, sezze andon perdue, mentre i nemixi ne perdettan vintitr\u00e6.\nCommen\u00e7\u00f2 cosc\u00ec un longo periodo de stallo: fin a l'arv\u00ee e doe flotte se frontezon, ma sen\u00e7a pigi\u00e2 de ini\u00e7iative. O Doia o l'arest\u00f2 a Peia circa 18 giorni; o 3 de mar\u00e7o o tent\u00f2 invan de ingaggi\u00e2 una n\u0153uva battaggia co-o nemigo, ch'o prefer\u00ec sotr\u00e2se a-o scontro, taggiando aspertamente a stradda a-a flotta zeneize pe-o ritorno a Peia. O Doia o se vidde per\u00e7\u00f2 constreito a ormezz\u00e2 e so nave in sce-a costa axiatega do Bosfoo in teritoio osmanlo. Ch\u00ec o l'Orhan o l'acugette beneivemente l'alliao, co-o qu\u00e6 s'intenscific\u00f2 i raporti. Fall\u00ec asc\u00ec o tentativo, compio da-o nemigo, de convin\u00e7e o \"khan\" a destacc\u00e2se da l'allian\u00e7a zeneize , raxon pe-a qu\u00e6 a flotta veneto-aragoneize a decize d'abandon\u00e2 a-o so destin o Cantacuzen e de torn\u00e2 inder\u00ea. L'imperat\u00f4, pertanto, o fu obrigao a vegn\u00ee a patti e o 6 de mazzo o firm\u00f2 a paxe. \nFu riconfermao e conven\u00e7ioin preexistente, f\u00e6ti sarvi i acordi intercorsci tra l'Orhan e o Doia; fu riconosci\u00fao torna a Zena o possesso de Peia; o Cantacuzen o s'impegn\u00f2 a no ac\u0153ugge inti so porti e nave venete \u00f2 catala\u00f1e e a naveg\u00e2 into M\u00e2 Neigro solo co-o permisso zeneize. A-i primmi de zugno o Doia o sarp\u00f2 da Costantinopoli, fando rotta verso Atol\u0153ugo e da p\u0153u verso Scio. Perso a spian\u00e7a de imbattise inta flotta nemiga, o Doia o fe\u00e7\u00e7e fito ritorno a Zena, dove o l'atrac\u00f2 l'11 d'agosto. A spedi\u00e7ion a se concruze con un par\u00e7i\u00e2 insuccesso e comme t\u00e2 a fu sentia inta \u00e7it\u00e6, dove l'armiraggio o no v\u00e8gne festezao. Davanti a l'enorme sfor\u00e7o economico e uman soportao da-a Repubbrica ligure, s'ea av\u00fao de graviscime perdie sen\u00e7a di rezurt\u00e6 decixivi, perch\u00e9 a possan\u00e7a vene\u00e7ia\u00f1a a poeiva continu\u00e2 a present\u00e2ze comme peigooza riv\u00e2 into M\u00e2 Neigro.\nDoi anni doppo o Doia o fu torna ciamao a goid\u00e2 'na flotta, sta votta contra o peigo catalan. A Repubbrica zeneize a l'arm\u00f2 24 galee, che se diressan verso e Bali\u00e6, zonzendo o 29 zugno 1354 a-o largo de Bar\u00e7elo\u00f1a. L'improvizo arivo da flotta nemiga o costrinse i aotorit\u00e6 \u00e7ittadi\u00f1e a f\u00e2 brux\u00e2 una cocca anco\u00e2 into porto, pe evit\u00e2 ch'a cazesse inte moen do Doia; l\u00ea o prosegu\u00ec da p\u0153u a-a votta de l'Argh\u00ea, z\u0153umo\u00e6 sotta o controllo aragoneize, e a-a meit\u00e6 de luggio o s'aprezent\u00f2 a-o largo da \u00e7it\u00e6 in orde de bataggia. Benardo Cabrea (che inte quell'\u00e6goe o l'aiva gravemente sconfito una flotta zeneize l'anno primma), confiando inta so superiorit\u00e6 numerica, o s'aprest\u00f2 a attacc\u00e2 o Doia, che, sfrutando a maneivie\u00e7a de so nave, o cangi\u00f2 pe doe votte forma\u00e7ion, inta spian\u00e7a che s'arvisse di varchi inta linnia catala\u00f1a, ma sempre lesto a-a retiadda in caxo de scontro front\u00e2. Queste man\u0153uvre, per\u00f2, no ebban successo, e o Doia o lasci\u00f2 e coste sarde e o torn\u00f2 a mena\u00e7\u00e2 da-a vexin o litor\u00e2 tra Narbo\u00f1a, Perpignan e Marseggia. Passao da p\u0153u inte l'Adriatego, forte de l'apoggio ungaize, o comp\u00ec una serie de scoraie contra e poxi\u00e7ioin vene\u00e7ia\u00f1e. Fu sacchezao Scur\u00e7oa e P\u00e6n\u00e7o, dov'o Doia o sotrasse i corpi di santi Maoro e El\u0153\u00fcteio (transport\u00e6 da p\u0153u a Zena e deposti inta gexa de San Mat\u00ea). \nL'armiagio vene\u00e7ian Nichiozo Pizan, ch'o l'aiva a so votta abandonao i \u00e6goe da Sardegna e o l'ea zonto into settembre a Otranto, informao de l'acheito, o l'and\u00f2 in caccia do Doia, ch'o s'ea atestao a Scio; ch\u00ec o-o sorpreize, ma o no l'ariesc\u00ec a indulo a-a bataggia, perch\u00e9 o l'aspetava i rinfor\u00e7i da Zena.\nQuesta verscion di f\u00e6ti, a\u00e7et\u00e2 da-i cronisti contemporanei, a contrasta co-e rizurtan\u00e7e de l'inchiesta che in sce l'\u0153uviao do Pizan a fu conduta da-i \"avogadori de Comun\" vene\u00e7ien; o fu o Pizan, de f\u00e6to, a evit\u00e2 o scontro co-e galee zeneize, sci ben che queste foisan m\u00e2 equipaggi\u00e6 e in difficort\u00e6. In t\u00e2 mainea, o permisse a-o Doia de ri\u00e7eive rinfor\u00e7i da-a Romania. A Cerigo a-o Pizan fu consegnao un messaggio da-o rett\u00f4 da Canea, ch'o l'inviava a razonze Coron, ond'o l'avi\u00e6 trovao de lettie dug\u00e6 segrette. O Pizan o s'aspresci\u00f2, zonzendoghe l'11 d'ottobre. Segondo a verscion di f\u00e6ti ciu difuza, o n\u0153uvo duxe Marin Faliero o l'avi\u00e6 ordinao a-o Pizan de no attacc\u00e2 o Doia, ma di atre fonte croneghisteghe negan che o Fal\u00ea o l'agge d\u00e6to un orde perentoio in t\u00e2 senso.\nA battaggia de Portolongo.\nArestan comunque inspiegabili i motivi che consegion l'armiraggio vene\u00e7ian a abandon\u00e2 e rocche de Motion e Coron, pe apost\u00e2se inte 'n l\u0153ugo cosc\u00ec sfavoeive comme Portolongo, inte l'izoa da Sapien\u00e7a (comen\u00e7o de novembre do 1354). Ch\u00ec ghe zonse a noti\u00e7\u00e7ia che a flotta zeneize, rafor\u00e7\u00e2 da dexe galee sotta o comando do Visconte Grimado, a remontava l'Adriatego. O Pizan, pertanto, o fe\u00e7\u00e7e rafor\u00e7\u00e2 e difeize do porto, pe atendighe o nemigo. Segondo o desgugimento ciu probabile di f\u00e6ti, o grosso da flotta veneta (21 galee) o fu lasciao a-o m\u0153u, co-i barchi incaden\u00e6 tra de l\u00f4, perch\u00e9 o Pizan o l'ea convinto che bastesse e restante 14 galee (afi\u00e6 a-o Nichiozo Querin), pe controll\u00e2 a streita imboccatua do porto. O 3 de novembre a flotta zeneize, forte de 35 galee, a se prezent\u00f2 inti \u00e6goe de Portolongo. I Vene\u00e7ien no a\u00e7eton bataggia, raxon pe-a qu\u00e6 da primma o Doia, ritegnindo sfavoeive un scontro a l'interno do porto, o decidette de torn\u00e2 inder\u00ea, ma o fu da p\u0153u constreito a renon\u00e7iaghe pe-o tempo grammo. A battaggia a fu, cosc\u00ec, inevitabile. Tuttavia, a so riconstru\u00e7ion a l'ap\u00e2 problematega: no son ci\u00e6i i motivi pe-i qu\u00e6 15 galee zeneize, condute da-o Zane, nevo do Doia, fun lasci\u00e6 intr\u00e2 into porto, ariescindo cosc\u00ec fa\u00e7ilmente a piggi\u00e2 e nave nemighe a l'ormezzo. \nA flotta do Querin asc\u00ec, ch'a s'atrovava a l'imboccatua, a fu constreita a rendise, perch\u00e9 preiza tra e doe squaddre zeneize. O Pizan o fu f\u00e6to prexon\u00ea e o v\u00e8gne portao a Zena; segondo o cronista zeneize Zorzo Stella, i nemixi cattur\u00e6 fun ben 5.400, mentre e fonte venete ofran de ziffre meno\u00ee; o Villan o concorda co-o Stella; \u00e2t\u00ecscimo o fu asc\u00ec o numero di cheiti (foscia 4.000). O Doia, a-o comando de ben 50 galee, doppo aveine lasciao 15 a incrox\u00e2 inti mo\u00e6 orient\u00e6, o torn\u00f2 da trionfat\u00f4 a Zena, a-a fin de novembre. In segno de gratitudine, a Repubbrica a l'assegn\u00f2 a-o Doia una somma corispondente a-o val\u00f4 do pala\u00e7\u00e7io into qu\u00e6 o resezeiva; fu otr'a \u00e7o decizo una solenne \u00e7eimonia, da tegn\u00eese a ogni ricoren\u00e7a da bataggia.\nSegondo o Federici, o Doia o fu, per\u00f2, mandao in exilio da-o duxe Scimon Boccaneigra into 1356, no semmo pe qu\u00e6 motivi; o l'\u00e8 ancon regordao in vitta l'anno doppo. No s'ha atre noti\u00e7\u00e7ie de l\u00ea doppo questa d\u00e6ta. Into 1372 un Pagan Doia, conso di Zeneixi a \u00c7ipro, o fu protagonista de 'n violento alterco co-o bo\u00e6o veneto pe de raxoin de preceden\u00e7a, inte l'incoona\u00e7ion do re P\u00ea II; no l'\u00e8 poscibile stabil\u00ee, per\u00f2, se se tratte do m\u00e6ximo Doia \u00f2 de 'n omonnimo. \nO Doia o lasci\u00f2 inta memoia storica zeneize l'inmaggine de grande armiraggio e \u00e7iten dedito a l'am\u00f4 de pattria; o no l'avi\u00e6 amugiao manco a somma necessaia pe-a so seportua, ch'a l'av\u00e8gne con fon\u00e7ion a speize pubbriche; a so tomba a fu alug\u00e2 inta gexa \u00e7ittadi\u00f1a de S. Domennego (anc\u0153u destruta)."}
{"id": "11390", "revid": "1144", "url": "https://lij.wikipedia.org/wiki?curid=11390", "title": "Cuggen", "text": ""}
{"id": "11392", "revid": "12052", "url": "https://lij.wikipedia.org/wiki?curid=11392", "title": "Lamba Doia", "text": "Lamba Doia, (Zena, 1250 - Sa\u00f1a, 17 ott. 1321), capitan do poppolo do Comun de Zena e armiraggio, vin\u00e7it\u00f4 da battaggia de Scur\u00e7oa.\nBiograf\u00eca.\nNasciuo verso o 1250 a Zena da P\u00ea e da Mabilia Caxi\u00e7\u00e7a, o l'ea o min\u00f4 de quattro fr\u00e6 (i atri figgi do Peo fun Oberto, Nichiozo e Giaccomo).\nO l'intr\u00f2 in afari, quande-o po\u00e6 l'aiva za lasciao a Oberto o compito de gest\u00ee a potente dita da famiggia; scarsci son, per\u00f2, i documenti che resgoardan a so attivit\u00e6 priv\u00e2 quantemeno inti anni zoen\u00ee. Into 1268 o fu testimonnio \u00e0 'na vendia de panni, insemme co-o barba Ansado (1\u00ba d'arv\u00ee) e o l'ascistette, into m\u00e6ximo anno, a-a stezua de 'n cangio monetaio da pag\u00e2 a-a fea de Provins (2 mazzo). Into 1271 o risurta avei venduo 'na partia d'aime (13 de settembre). Montao a-o poei o fr\u00e6 Oberto, elezuo apitannio do poppolo insemme con Oberto Spi\u00f1oa, o Doia, comme raprezentante de numioxi mercanti, o fu incaregao da-i capitagni do poppolo d'and\u00e2 co' l'Enrico Squar\u00e7afigo into \"Garbo\", in sce-a costa settentrion\u00e2 de l'Affrica; ch\u00ec o doveiva zonze \u00e0 'n acordio co-o segn\u00f4 de \"Tremesen\", pi acat\u00e2 un'enorme partia de gran (8.000 mi\u00f1e), da trasport\u00e2 \u00e0 Zena; a-i mercanti zeneixi o governo o garant\u00ec o pagamento do n\u00f3o e 'n margine de profito insci-a vendia do carrego (13 arv. 1272); se \u00e7erc\u00f2, de t\u00e2 mainea, de super\u00e2 e dificort\u00e6 aliment\u00e6 chi-a \u00e7it\u00e6 a l'ea apr\u0153uo \u00e0 incontr\u00e2 \u00e0 caoza do blocco impostoghe da-o Carlo d'Anjou, inten\u00e7ionao a cre\u00e2 di dizordini e malum\u00f4 contra-o zoeno governo da diarchia.\nO Doia o dovette contino\u00e2, dap\u0153u, a so attivit\u00e6 priv\u00e2 de aodaxe e intraprendente mercante, percorindo e stradde che da-e colonnie zeneixi do Mediterannio orient\u00e2 e do M\u00e2 Neigro penetravan verso l'interno de l'Axia. Into zugno 1278 o risurta ancon \u00e0 Zena, perch\u00e8, insemme co-o fr\u00e6 Giaccomo, o ri\u00e7evette, a nomme di eredi de l'atro fr\u00e6 asc\u00ec, Nichiozo, morto inte quelli anni, o ricavao da l'app\u00e2to de feree, chi-a famiggia a possedeiva \u00e0 Cugen. Into 1280 o se spinse scin \u00e0 Sivas, dov'o deciarava de \u00ease disposto a rimbors\u00e2 o mercante Luchetto da Recco (ch'o l'acuzava o Doia de no aveighe versao 180 lie d'argento ch'o ghe doveiva) a Sivas \u00f2 a Tabriz, capit\u00e2 do regno Perscian (15 mazzo).\nTornao a Zena, into 1281, comme tut\u00f4 di eredi de so fr\u00e6 Nichiozo, o l'apixon\u00f2 doi moin e 'na folla sciti into teritoio de Cugen. \nTrei anni doppo, inta faze ciu cada do conflito tra Zena e Piza, o contribu\u00ec co-ina nave a-o convollio de \u00e7inque galee arm\u00e6. Pe transport\u00e2 argento e d'atre mer\u00e7e inte l'Impeo bizantin; pe difende o convoio, fu alestio 'na flotta de 11 galee e 2 gaioin, afi\u00e6 a l'armiraggio Enrico De Mai, a-o qu\u00e6 se gh'azonzette atre 4 nave, arm\u00e6 da-o Comun pi-a gu\u00e6ra de corsa. O convoio o sarp\u00f2 o 22 arv\u00ee e o se diresse verso Ciongin. Doppo avei catturao arcu\u00f1e barche piza\u00f1e, l'armiraggio o fu informao che in Porto Pizan l'ea st\u00e6to alestio 'na flotta de 34 galee pe scort\u00e2 in Sardegna un contingente de cavalaja, ghiao da-o Bonifa\u00e7io (Fa\u00e7io) da Ghiardesca, conte de Donoratego, figgio de Gherardo, conscign\u00f4 de Caggiai. \nSe decidette, pertanto, de scor\u00ee a flotta nemiga. A-o largo da Tao\u00e6a fu preizo una nave veneta, insci-a qu\u00e6 l'ea imbarcao o conte (1\u00ba mazzo); subbito doppo, aparse a-o largo a flotta piza\u00f1a che, ritegnindose supei\u00f4 de nummero, a l'attacc\u00f2 battaggia. O scontro violento o se concruze a seja co-a cattua de 8 galee piza\u00f1e e l'afondamento de u\u00f1a; i atre nave s'impegnon \u00e0 consegn\u00e2se a-a matin. F\u00e6to n\u0153utte, se dettan a-a fuga a for\u00e7a de remme, inseguie da-a galea do Doia, ch'a l'ariesc\u00ec a razonzine u\u00f1a. A flotta zeneize a prosegu\u00ec pe Bonifa\u00e7io e a ressegond\u00f2 a Zena co-o bottin; e galee di mercanti, compreize quella do Doia, repigion a navega\u00e7ion e se dirizettan insce Agrigento, catturando doe nave piza\u00f1e, l'equipaggio de qu\u00e6 o fu venduo \u00e0 Siracuza. Infin o convoio o poe' razonze sen\u00e7a urteio\u00ee problemi Costantinopoli. Se-o Doia o s'ea imbarcao insci-a nave de so propriet\u00e6, l'\u00e8 ass\u00e6 difi\u00e7\u00e7ile ch'o l'agge posciuo pigi\u00e2 parte a-a battaggia da Meloia (6 agosto 1284).\nInto 1286 o fu ciammao \u00e0 comand\u00e2 un atro convoio, formao da 5 galee e diretto sempre inte l'Impeo bizantin; zonto inti presci de l'Eubea, o cattur\u00f2 una s\u00e6t\u00eda piza\u00f1a, ch'a fu incendi\u00e2. In questi anni o governo di capitagni do poppolo o l'atravers\u00f2 un periodo de grave crixi, no solo pei-a constante prescion eser\u00e7it\u00e2 da-i emigr\u00e6 polittichi goerfi, ma asc\u00ec pe-e diverzen\u00e7e de interesci ch'ean a pr\u0153uvo \u00e0 aven\u00e2 a coali\u00e7ion tra o \"populus\" e e doe famigge (Doia e Spinnoa) a-o poei. Foscia fu pe rafor\u00e7\u00e2 a prezen\u00e7a da so famiggia into governo (doppo o retio de l'Oberto da-a carrega de capitannio) che-o Doia o l'abandon\u00f2 i traffeghi comerci\u00e6 e o se dedic\u00f2 a l'attivit\u00e6 pubbrica. A sostitu\u00ee o po\u00e6 inta gestion di af\u00e6 fun l'Oberto e o Tedixo, impegn\u00e6 \u00e0 fondo inte l'area do Mediterraneo orient\u00e2, gravitante insce Peia e insce Caf\u00e0, averta a-o comercio zeneize inte l'urtimo quarto do seccolo.\nInto 1288 o Doia fu inviao comme poist\u00e6 a Vintimiggia, roccaforte ghibelli\u00f1a de fronte a-e nemighe Menton e Mo\u00f1ego. L'anno doppo, comme vicaio e procuao di capitagni do poppolo, o l'\u00f3t\u00e8gne da-o castellan de Roccabru\u00f1a a consegna do castello, a-a qu\u00e6 s'ea impegnao o Carlo II d'Angi\u00f2; into luggio o v\u00e8gne ressar\u00e7io pe-e speize sostegnue durante a so attivit\u00e6 inta Rivea de Ponente. Into 1290 o devent\u00f2 poist\u00e6 d'Arbenga; in t\u00e2 veste o fu incaregao da questa comunit\u00e6 d'ariv\u00e2 \u00e0 'n acordio co-o Mano\u00e6lo, marcheize de Graveza\u00f1a; fu domandao, pertanto, l'arbitrato do Ghigermo da \u00c7ia\u00f1exi, abao do poppolo de Zena, ch'o l'impoze 'na tregoa, ordenando a destru\u00e7ion de forte\u00e7\u00e7e construie da-o marcheize e proibindo a-o Comun de costruine di atre (26 de zugno). L'anno seguente o Tedixio, figgio do Doia, o finan\u00e7i\u00f2 a spedi\u00e7ion di fr\u00e6 Vivadi, inten\u00e7ion\u00e6 probabilmente a circo\u00f1aveg\u00e2 l'Affrica, pe zonze a-e Indie. Into 1296 o Doia o fu elezuo poist\u00e6 d'Asti e o l'ebbe moddo de socore o governo zeneize co-in contingente de cavalaja, bloccando o tentativo de corpo de man preparao da-i emigr\u00e6 polittichi goerfi. A prescion di \"extrinseghi\", tuttavia, a no diminu\u00ec, asc\u00ec perch\u00e8 ean z\u0153umo\u00e6 nette e diverzen\u00e7e che contraponeivan i Doia a-i Spi\u00f1oa (divixi a-o so interno asc\u00ec da de rivalit\u00e6 person\u00e6) e l'ea apr\u0153uvo a ezaorise o consenso concesso da-o \"populus\" a-a diarchia. Into 1297, da-a supremma carrega de governo se dimisse o Corado, nevo do Doia, pe a\u00e7et\u00e2 l'oferta de divent\u00e2 armiraggio do Regno de Se\u00e7ilia. Cosc\u00ec se poneiva fin a-a neutralit\u00e6 gioza che Zena a l'aiva osservao into scontro tra Angioin e Aragoneixi, san\u00e7ionando o comen\u00e7o de 'n longo periodo de violente lotte intesti\u00f1e.\nA-o posto do Corado fu \u00e7ernuo o Doia, pe st\u00e2 a-o scianco do Corado Spi\u00f1oa comme capitagno do poppolo (ottobre 1297). L'anno doppo, pi apoggi\u00e2 o Giaccomo d'Aragon in lotta co-o fr\u00e6 Federigo, fu alestio 'na flotta afi\u00e2 a-o Doia; tuttavia, o veo obiettivo o l'ea quello de inflizze un duo corpo a Vene\u00e7\u00e7ia, vegnua z\u0153umo\u00e6 nemiga implacabile insci-i mercoei do Mediterrannio orient\u00e2. Anco' ina votta di interesci gener\u00e6 e di interesci person\u00e6 coincideivan inta \u00e7ernia de l'armiraggio; de f\u00e6to, o Doia o dovette ami\u00e2 con procupa\u00e7ion a-a minaccia venneta, peigoza pe-i frutoxi traffeghi, che i figgi Oberto e Tedixo gestivan inte l'Impeo bizantin e inta \"Gazaja\" (comme se ciammava e colonie zeneixi into M\u00e2 Neigro).\nA flotta (co-in nummero de nave ch'o varria, a segonda di cronisti, da 66 a 85) a se riun\u00ec a Portovennie, pigiando o largo inta st\u00e6 avan\u00e7\u00e2. Doppo avei f\u00e6to sc\u00e2 a Mesci\u00f1a pe rifornimenti, a se diresse verso l'Adriatego, navegando a-o largo de coste puggeixi. A travers\u00e2 verso a Darma\u00e7\u00e7ia a fu per\u00f2 sfortun\u00e2, perch\u00e8 'na tempesta a desperse a flotta; solo 20 nave seguin o Doia, ch'o se rifugi\u00f2 into porto de Antivai. Arecugeito a ciu gran parte de galee, o Doia o decize de procede a-o sacchezzo de coste darmate, ocupando Scur\u00e7oa. Ch\u00ec o s'arrest\u00f2, \u00f2 perch\u00e8 sodisf\u00e6to di opia\u00e7ioin scin \u00e0 aloa concruze, \u00f2 pe atendighe a flotta nemiga. \nO 6 de settembre aparse a flotta vene\u00e7ia\u00f1a, ghi\u00e2 da-o Dria Dandolo, forte de 'n \u00e7entan\u00e2 de galee e inten\u00e7ion\u00e2 a f\u00e2 vai a so superiorit\u00e6 numerica. A matin do 7 de settembre comen\u00e7\u00f2 a battaggia co-o lan\u00e7o de proiettili; a flotta veneta a l'atacc\u00f2 l'aa drita zeneize, pi anichil\u00e2 a meit\u00e6 da linnia aversaia; o primmo ass\u00e2to o l'ebbe sucesso, percose dexe galee zeneize fun gravemente dannezz\u00e6. Tuttavia l'aa senestra a no se lasci\u00f2 pigi\u00e2 da-o panico e, con un'abile man\u0153uvra ingugente, a l'ariesc\u00ec a circond\u00e2 e nave nemighe. Queste, impedie da-o spa\u00e7\u00e7io restreito e da-o m\u00e2 grosso, no ariescin a sfuzz\u00ee a l'a\u00e7erciamento; a difeiza despi\u00e2 di Vene\u00e7ien a di\u00f2 scin a mezogiorno, quande, cheito a bandea de l'armiraggia, comen\u00e7\u00f2 \u00e0 difondise a poiia da sconfita. Enorme fu o danno subio da-a flotta veneta: l'armiraggio Dandolo o fu f\u00e6to prexon\u00ea e o s'ama\u00e7\u00f2, pochiscime nave ariescin a sarv\u00e2se, mentre i atre fun cattur\u00e6 \u00f2 afond\u00e6; ass\u00e6 \u00e6rto o fu o nummero de vittime (sciben che e ziffre varrian da cronista a cronista).\nSegondo una tradi\u00e7ion lezendiaia, into scontro avi\u00e6 perso a vitta un figgio do Doia, ch'o l'avi\u00e6 ordinao de caci\u00e2lo in m\u00e2, pe no imbara\u00e7\u00e7\u00e2 i opia\u00e7ioin a bordo. L'epizodio (ignorao da-a croneghistega zeneize contemporannia a-i avegnimenti) o fu probabilmente creao (\u00f2 acugeito) da-o Petrarca che, pe consol\u00e2 un amigo da perdia do figgio, o men\u00e7u\u00f1a varri ezempi de stoi\u00e7ismo paterno, tra-i qu\u00e6 quello do Doia (Fam. II, 2); o fu da p\u0153u o Federighi, into seccolo XVII, \u00e0 repigi\u00e2 a noti\u00e7\u00e7ia, a\u00e7et\u00e2 comme vea e intr\u00e2 a f\u00e2 parte da lezendia doia\u00f1a.\nA vittoia de Scur\u00e7oa a fu pag\u00e2 caa da-a flotta zeneize asc\u00ec; foscia pe questo motivo (\u00f2 foscia asc\u00ec pe o tim\u00f4 de 'n corpo de man guerfo in sce Zena, arestaa desguernia) o Doia a torn\u00f2 inder\u00ea, sci ben ch'o l'avesse a poscibilit\u00e6 de port\u00e2 l'attacco into c\u0153u do stato vene\u00e7ian. Fu cosc\u00ec vanificao i risurt\u00e6 conseguii co-a vittoia. Bruxao e galee cattur\u00e6, o Doia o comen\u00e7\u00f2 a navega\u00e7ion de ritorno, zonzendo a Zena o 6 d'ottobre. A Repubbrica, riconoscente, a ghe don\u00f2 o pala\u00e7\u00e7io in scia cia\u00e7\u00e7a de San Mat\u00ea.\nCapitan do Popolo.\nInto periodo ch'o fu capitan do Popolo, v\u00e8gne intaoao de trattative de paxe con Vene\u00e7\u00e7ia, aospixe o Matt\u00ea Visconti, zonzendo \u00e0 'n acordio sottoscrito o 25 mazzo 1299; inte questo m\u00e6ximo anno, o 21 de luggio, s'ariv\u00f2 \u00e0 'na tregoa pe 25 anni con Piza, esteiza asc\u00ec a-o zuxe de Arborea Zane, visconte de Bas. Into fratempo, l'asperto loeio politico do Bonifa\u00e7io VIII pe port\u00e2 a \u00e7it\u00e6 inte l'area de influen\u00e7a guerfa, o comen\u00e7\u00f2 \u00e0 d\u00e2 i so fr\u00fbti, creando di dissensci sempre ciu profondi tra e famigge Doia e Spi\u00f1oa a-o poei. A conseguen\u00e7a a fu o li\u00e7en\u00e7iamento di capitagni do Poppolo, sostituii da 'n poist\u00e6 foresto (28 ott. 1299). \u00c7o no imped\u00ec, tuttavia, ch'a-o Doia foise afiao o comando de 'na flotta, no semmo con qu\u00e6 obiettivo. Into m\u00e6ximo anno, o tratt\u00f2 l'acatto do \u00c7ervo da-i cavagei de S. Zane de Geruzalemme (22 d'ottobre).\nInte sangoinente lotte che scciancon e famigge ghibeli\u00f1e e che viddan emerze o rammo doian de Brancalion e do figgio Bernab\u00e8, o Doia o dovette ghi\u00e2 quella parte da consciortaja ch'a l'ea st\u00e6ta inrimediabilmente sconfita da l'alian\u00e7a tra i Spi\u00f1oa de Luccoi e i Doia \"sardi\". Mont\u00e6 a-o poei Obexin Spi\u00f1oa e Bernab\u00e8 Doia (7 genn. 1306), o fu constreito a lasci\u00e2 Zena, tornandoghe, per\u00f2, za a-a meit\u00e6 de mar\u00e7o e parte\u00e7ipando a-e sescioin di conseggi da Repubbrica. Tuttavia l'atmosfea in \u00e7it\u00e6 a l'arest\u00f2 storbia, e per\u00e7\u00f2, into settembre, o Doia e di atri membri da famiggia fun torna costreiti \u00e0 alontan\u00e2se, trovando repo\u00e6o a Sanremmo. L'anno seguente Bernab\u00e8 Doia o poe' marci\u00e2 in sce-a Rivea de Ponente contra i \"estrinseghi\", che fun constreiti a tratt\u00e2; a-a fin de dexembre, co-o Doia in primma fia, questi preston in \u00e7it\u00e6 o zuamento de fedelt\u00e6 a-o n\u0153uvo governo. \nFratanto esploze o contrasto tra l'Opexin Spi\u00f1oa e o Bernab\u00e8 Doia, che into novembre do 1308 o fu deposto co-a for\u00e7a da-o collega; mentre molti membri da famiggia fun torna costreiti a lasci\u00e2 Zena, o Doia o poette arest\u00e2ghe indisturbao. Quande a \u00e7itt\u00e6 a se consegn\u00f2 a l'impiat\u00f4 Arigo VII (21 ott. 1311), o l'ebbe l'incarego d'alest\u00ee 'na flotta, foscia pe 'n atacco contra o Roberto d'Angi\u00f2, ma a campagna nav\u00e2 a no dovette \u00ease effetto\u00e2. Into 1315, alliaose i Doia e i Grimadi contra i Spi\u00f1oa, l'ezer\u00e7ito comandao da-o Manfredin do Caretto, into qu\u00e6 s'atrovava asc\u00ec o Doia e i so figgi, o l'attacc\u00f2 Buzalla, roccaforte nemiga. O castello o fu preizo doppo una fea battaggia, ma a rea\u00e7ion di Spi\u00f1oa, ch'aveivan as\u00f3d\u00e0o de truppe todesche, a l'imb\u00f3s\u00f2 a scitoa\u00e7ion. O Doia o fu catturao co-i so figgi e tegnuo in ostaggio da-i mer\u00e7enai, che preteizan un forte rescatto a tittolo de ressar\u00e7imento pe-e paghe no ancon corisposte.\nCheito Zena in man goerfa into 1317, o Doia fu constreito \u00e0 abandon\u00e2 a \u00e7it\u00e6, finindo a so vitta in exilio. De f\u00e6to, o mo\u00ec a Sa\u00f1a o 17 ott. 1321 ma o fu sepelio a Zena; segondo a so voent\u00e6, o corpo o fu alugao inte 'n sarcoffago (provegninte, foscia, da-o bottin de Scur\u00e7oa) posto insci-a facci\u00e2 esterna da gexa de San Mat\u00ea. Da Argenti\u00f1a Spi\u00f1oa o l'ebbe Tedixio, Oberto (ch'o spoz\u00f2 Izotta, figgia do Ghigermo da Camilla), Zenoardo, Lamba, \u00c7ezare, Lonardo e Maja (ch'a spoz\u00f2 Porchetto de Ghigermo Sarv\u00e6go)."}
{"id": "11393", "revid": "3941", "url": "https://lij.wikipedia.org/wiki?curid=11393", "title": "Fr\u00e6 Vivadi", "text": ""}
{"id": "11394", "revid": "3941", "url": "https://lij.wikipedia.org/wiki?curid=11394", "title": "\u00c7eranexi", "text": ""}
{"id": "11396", "revid": "3941", "url": "https://lij.wikipedia.org/wiki?curid=11396", "title": "\u00c7ia\u00f1exi", "text": ""}
{"id": "11419", "revid": "12052", "url": "https://lij.wikipedia.org/wiki?curid=11419", "title": "Branca Doia", "text": "Brancalion (\"Branca\") Doia (\"Doria\" primma do sec.XIX, Zena 1235 - Sardegna 1325). Nobbile zeneize, segn\u00f4 f\u0153\u00fcd\u00e2 do L\u0153ugodoo inta Sardegna, famozo pe ese st\u00e6to misso da-o Dante inta Tolomea comme treit\u00f4 di ospiti.\nBiograf\u00eca.\nO nascette a Zena verso o 1235 da Nichiozo e da Pre\u00e7ioza, figgia natur\u00e2 de Marian II, duxe de Tore, e s\u0153u de Adelaxia, mogg\u00ea de Ubado Visconte, zuxe de Gallua.\nInte 'na lettia scrita into 1310 \u00f2 into 1311 e invi\u00e2 a re Giaccomo II, pe ind\u00falo a l'intervento in Sardegna, o Branca Doia o deciarava d'avei 74 anni. Into 1253, \u00f4tr'a \u00e7o, o doveiva avei za compio l'et\u00e6 legalmente riconosciua necessaia pe ag\u00ee, s'o l'\u00e8 l\u00ea o personaggio omo\u00f1imo chi app\u00e2 comme teste a l'atto into qu\u00e6 Per\u00e7ev\u00e2 Doia o concesse in enfit\u0153\u00fcxi de t\u00e6re inta \"domoculta\" zeneize (4 de dex\u00e9nbre). So fr\u00e6 fun Marian (o primmogenito premorto a Nichiozo), Ri\u00e7ardo, Bonifa\u00e7io, Babilan e Loterengo.\nAncon zoeno, verso o 1253, o mai\u00f2 Catt\u00e6\u00f1a (aregord\u00e2 inte varri atti notar\u00ee, l'urtimo di qu\u00e6 o remonta a-o 1316, ma mai \u00e7it\u00e2 co-o cognomme paterno), prezonta figgia de Mich\u00ea Zanche.\nO primmo documento chi aregorde de seguo o Branca Doia o remonta a-o 1259, quand'o l'ascistette, insemme con di \u00e2tri membri da famiggia, a-a nommina de doi procuoei (o 15 d'\u00f2t\u00f4bre); into 1266 o vendette doi \"loca\" inta \"compera salis\" (o 18 de m\u00e0zzo); into 1272, insemme co-o fr\u00e6 Marian, o l'\u00f3t\u00e8gne o giuspatron\u00e6go in sci-a gexa che l'abao de San Fertozo de Codemonte o l'ebbe o permisso da-o vescovo de Boza de costru\u00ee a Montelion Rocca Doia in Sardegna. Inte l'izoa o po\u00e6 Nichiozo, unindo a l'eredit\u00e6 d'a mo\u00e6 Zorza, figgia de Comia [II], duxe de Tore, i ben dot\u00e6 d'a mogg\u00ea Pre\u00e7ioza, o l'aiva constituio un gran patrimonio territori\u00e2, comprendente a \u00e7itt\u00e6 d'Argh\u00ea co-a cu\u0153\u00fca \"de Nulauro\", a Nora e di atre localit\u00e6 do L\u0153ugodoo. T\u00e2 scignoria a l'ea, per\u00f2, peigozamente inscidi\u00e2 da varrie for\u00e7e, in primmo l\u0153ugo da-a poten\u00e7a piza\u00f1a.\nL'assascinnio do Mich\u00ea Zanche.\nIn questi anni (sen\u00e7a che segge poscibile precis\u00e2 megio a d\u00e6ta) l'\u00e8 collocao l'assasci\u00f1io de Mich\u00ea Zanche, a responsabilit\u00e6 do qu\u00e6 a l'\u00e8 attribuia a-o Branca Doia into \u00e7ellebre passo dantesco o Zanche, un di bachen de Sasciai de origine nobile, ma dedito a-o commercio, o l'ea ligao da di streiti rapporti d'aff\u00e6 con Zena (una so figgia, Richelda, a l'aiva spozao Giacomo Spi\u00f1oa) e in moddo particol\u00e2 coi Doia (into 1234, exiliao da-o duxe de Tore, o l'ea st\u00e6to accugeito in \u00e7itt\u00e6 da Mano\u00e6lo, mesiao do Branca Doia, e da-o m\u00e6ximo Nichiozo); inviao a banchetto da-o zenne, o fu f\u00e6to ama\u00e7\u00e7\u00e2 da questo (segondo o racconto oferto da-i commentato\u00ee danteschi).\nI motivi de contrasto tra i doi porieivan \u00ease st\u00e6ti mortepprixi: i Doia gh'aivan vaste propriet\u00e6 vexin a Sassai, donde rescideiva o Zanche e donde un bacan loc\u00e2, Gomia Griffo, o mai\u00f2 una figgia do Branca Doia; s'\u00e8 asc\u00ec ipotizzao un avvexinamento do Zanche a Piza, provocando a rea\u00e7ion doia\u00f1a; otr'a \u00e7o, o notabile sassaize o poeiva costitu\u00ee un ostaccolo a-a penetra\u00e7ion da famiggia into L\u0153ugodoo. Comme s'\u00e8 za d\u00eeto, a d\u00e6ta de l'epizodio a no p\u0153u \u00ease fiss\u00e2 con precixon: foscia tra o 1262 (se se consciddera o documento za \u00e7itao, into qu\u00e6 o Zanche o l'\u00e8 ancon vivo e ammisso ch'o segge l\u00ea o personaggio regordao inte l'atto) e o 1282 (quande o dominio doian, consolidao co l'acatto de di ben da-i Maaspi\u00f1a, o p\u00e2 z\u0153umo\u00e6 incontrastao). L'Ardigh\u00ea o dovette conosce l'epizodio \u00f2 a traverso de voxe che circolavan a Firense (dove o Branca Doia o l'and\u00f2 into 1284) \u00f2 presso i Maaspi\u00f1a (una so rappresentante, Orietta, mogg\u00ea de Corado, a lasci\u00f2 in eredit\u00e6 di ben in Sardegna a Giacomi\u00f1a Spi\u00f1oa, ne\u00e7\u00e7a do Zanche). Ancon ciu problematica a l'\u00e8 l'identifica\u00e7ion do \"prossimano\" che, segondo i versi danteschi o l'avi\u00e6 conlaoao a l'assasci\u00f1io: foscia Barizon, coxin do Branca Doia, morto into 1282. Ocore, tuttavia, not\u00e2 che tutto l'epizodio (regordao pe a primma votta da l'Ardigh\u00ea) o l'\u00e8 mai tanto osc\u00fao da lasci\u00e2 spa\u00e7\u00e7io a l'ipottexi che se tratte de 'n inven\u00e7ion nasciua inte di ambienti ost\u00ee a-o Branca Doia, che di nemixi person\u00e6 o dove' aveighene benben, a Zena e in ti \u00e2tre \u00e7it\u00e6.\nInto 1275 o Branca Doia o vosse o maiezzo do figgio primmogennito Bernab\u00e8 con Elenoa, figgia de Federigo Fiesco, fr\u00e6 do carden\u00e2 Ottobon, cappo di guerfi zeneixi exili\u00e6. E no\u00e7\u00e7e, ch'avegnivan inte 'n momento de scontri violenti tra o governo zeneize (ghiao da Oberto Doia) e Carlo d'Angi\u00f2, segnallan o prevai de politiche person\u00e6, a l'interno da famiggia Doia, a-o poei in \u00e7it\u00e6. Morto l'8 zen\u00e2 do 1276 Nichiozo, i eredi, guid\u00e6 da-o Branca Doia e apogi\u00e6 da Orietta, viddoa de Marian, tutrixe di figgi Saladin e Nichiozo, procedettan a-a divixon di ben paterni, aomanco pe \u00e7o che resguardava i possesci in \u00e7itt\u00e6 e inte Rivee (o 3 de m\u00e0zzo): a-o Branca Doia tocc\u00f2 o paxo de rapprezentan\u00e7a da famiggia, scito inta cia\u00e7\u00e7a de San Matt\u00ea, a meit\u00e6 do piaggio sc\u0153usso in sci passanti pe-o borgo, una quota do piagio de Gavi, ville e caze a Santa Margaita. Inte questi anni o resezette a Z\u00eana pe cu\u00e2 i so aff\u00e6, che rivellan in l\u00ea non solo un abile mercante, comm'ea i Doia so p\u00e6nti, ma asc\u00ec un attento per\u00e7et\u00f4 de rendie immobili\u00e6; do resto, l'\u00e8 za poscibile c\u0153ugge in l\u00ea a tranxi\u00e7ion da-o rollo de \"mercante \u00e7itten\" a quello de \"segn\u00f4 montan\", destinao a caratterizz\u00e2 molti membri da famiggia inti secoli succescivi.\nDo 1278 l'\u00e8 o primmo documento ch'o-o segnalla in Sardegna, comme risurta da una lettia a l\u00ea spedi\u00e2 da-o gener\u00e2 de l'Orde di Cam\u00e1do\u00e8ixi; foscia o l'and\u00f2 inte l'izoa pe agiutt\u00e2 Barizon, in lotta co-o Comun de Sassai, ch'o gh'aiva levao o castello de Mondragon. Into 1281 o l'ea torna in Sardegna, a pr\u0153uvo a tutel\u00e2 i so possesci: o 24 de l\u00f9ggio, into porto de Castellion, insemme coi nevi Saladin e Nichiozo, o concesse a l'abao de San Fertozo de Codemonte e a-a gexa de San Matt\u00ea arcu\u00f1e franchixe in sce-e mer\u00e7e imbarc\u00e6 da questi enti ecclexasteghi into porto sardo. Tornao a Zena, o 14 frev. 1282 o l'acat\u00f2 da Corado Maaspi\u00f1a Casteldoia, Castelzeneize e a cu\u0153\u00fca de l'Anglo\u00f1a into L\u0153ugodoo, onde o \"stato\" do Branca Doia o dev\u00e8gne l'entit\u00e6 teritoi\u00e2 ciu conscistente. Inte l'izoa o fe\u00e7\u00e7e ritorno l'anno doppo, inte 'n momento de grave dificort\u00e6, perch\u00e9 Argh\u00ea, centro da segnoia doia\u00f1a, o l'ea assediao da-e truppe piza\u00f1e alli\u00e6 co-o zuxe d'Arboia. A \u00e7it\u00e6 a se reize, e pe questo molti Zeneixi, foscia o Branca Doia asc\u00ec, fun constreiti a abandonala, avendo sarva a vitta. Into 1284, segondo l'elenco di Doia che parte\u00e7ipon a-a bataggia da Meloia (construto posteriormente e in gran parte inattendibile), o fu prezente a-o scontro nav\u00e2 (o 6 d'ag\u00f3sto); o l'an\u00f2, da p\u0153u, a Firen\u00e7e, dovve, pe tutel\u00e2 i interesci famigi\u00e6, o l'ascistette a-a firma de l'accordio tra Zena e a \u00e7itt\u00e6 tosca\u00f1a in fon\u00e7ion antipiza\u00f1a (o 13 d'\u00f2t\u00f4bre do 1284).\nTornao a Zena, o continu\u00f2 a ocup\u00e2se di so aff\u00e6 e o l'affi\u00f2 a-o figgio Bernab\u00e8 o compito de amenestr\u00e2 i ben sardi, nominandolo procuao, pe firm\u00e2 una tregua con Marian [II] de Bas, zuxe de Arboea (o 17 de m\u00e0zzo do 1285). Into 1287 o pigi\u00f2 a noo da-o fr\u00e6 Babilan a nave \"S. Nichiozo\", fornia de 35 main\u00e6 e nomioxi baistr\u00ea, pe an\u00e2 a Bonifa\u00e7\u00e7io e da p\u0153u in Sardegna, a Castelzeneize e a Sassai (o 17 de set\u00e9nbre). A spedi\u00e7ion a l'indica e dificort\u00e6 de longo vive pe-o Branca Doia into difende a so segnoia davanti a-a prescion do Comun de Sassai, de Marian d'Arboia e de Piza. Queste in\u00e7erte\u00e7\u00e7e dovettan spinze i varri rammi doien a zonze a un accordio co-o Comun zeneize, incaregao de tutelane i interesci inte trattative de paxe co-a sconfita Piza.\nO 20 de dex\u00e9nbre do 1287, insemme coi nevi Saladin e Nichiozo, in cangio do reconoscimento da parte de Z\u00eana de l'existen\u00e7a de un stato doian in Sardegna (a \"terra nobiliuni de Auria\"), o concesse libert\u00e6 de commercio a-i mercanti zeneixi, a-i qu\u00e6 fu asc\u00ec permisso de nomin\u00e2 di proppi consoi in mateia giudi\u00e7iaia, escluxi i delitti capit\u00e6; i m\u00e6ximi accordi fun sottoscriti inti giorni succescivi da-i \u00e2tri membri da famiggia, che vantavan de propiet\u00e6 inte l'izoa. O 3 arv. 1288 o Comun pizan o s'impegn\u00f2 a ressar\u00e7\u00ee o Branca Doia e di atri mercanti zeneixi di danni patii a Argh\u00ea.\nInto m\u00e6ximo anno o l'acat\u00f2 da Rain\u00ea di segno\u00ee de Cugen varri ape\u00e7\u00e7amenti de t\u00e6ra sciti inta castellania e un quarto do \"castrum\"; i tempi, per\u00f2, n'ean ancon m\u0153\u00fci pe a crea\u00e7ion de una segnoia monta\u00f1a, perch\u00e9 o 4 de mar\u00e7o o fu costreito a rivende t\u00e6 ben a-o Comun zeneize, ricavandone un conspico guaagno. Inti anni seguenti o l'\u00e8 impegnao inte l'invest\u00ee a so ezenda inte l'acatto de de propriet\u00e6 a-o Sascello, destinao a devent\u00e2 o centro do so st\u00e6to montan.\nO s'un\u00ec, da p\u0153u, a-i Maaspi\u00f1a, a Sasciai e a-o zuxe de Gallua (foscia into 1295), pe attacc\u00e2 Marian [II] de Arboia, alliao de Piza; a spedi\u00e7ion a l'ebbe, per\u00f2, exito negativo. Into 1299, a traverso un so procuao, o protest\u00f2 nanti o vicaio zeneize in Corsega, rescidente a Bonifa\u00e7io, pe a cattua de \u00e7erti so sudditi (26 zugno). Fra tanto, a scitua\u00e7ion sarda a l'ea st\u00e6ta remesci\u00e2 da-a decixon pap\u00e2 de invest\u00ee de l'izoa Giacomo II d'Aragon (o 5 d'arv\u00ee do 1297). Otr'a \u00e7o, a Zena a plurienn\u00e2 allian\u00e7a tra i Doia e i Spi\u00f1oa, ch'a l'aiva garantio un longo periodo de tranquillit\u00e6 interna, a fu aven\u00e2 da de rivalit\u00e6, ch'ean a pr\u0153uvo a spacc\u00e2 e m\u00e6xime doe famigge detentrixe do poei; a-o rammo doian, do qu\u00e6 l'ea cappo Oberto, s'opose proppio o Branca D. co-o figgio Bernab\u00e8. A n\u0153uva scitua\u00e7ion che s'ea creao pe a Sardegna, a spinzette o Branca D. a premme perch\u00e8 foise legittimao i so possesci inte l'izoa.\nDe f\u00e6to, so mo\u00e6 Pre\u00e7ioza, morta into fratempo, a l'ea a figgia natur\u00e2 do duxe de Tore, f\u00e6to ch'o l'avi\u00e6 posci\u00fao cre\u00e2 de serie difficortt\u00e6 a-o Branca D.; aprofitando de l'attezamento ost\u00ee de Bonifa\u00e7io VIII a-a ghibeli\u00f1a Z\u00eana, o l'\u00f3t\u00e8gne da-o pappa una deciara\u00e7ion inta qu\u00e6 se confermava che o defonto zuxe Marian o l'aiva provisto a legittim\u00e2, con drito de succescion, a figgia, nasciua \"ex incestuoso consorcio\" (o 18 de dex\u00e9nbre do 1299). L'alian\u00e7a co-o pappa a fu, per\u00f2, de breve du\u00e2: l'anno doppo, accuzao d'avei mandao una flotta in Se\u00e7illia pe agiutt\u00e2 Federigo III, o Branca Doia o fu scominigao co-a so famiggia.\nDap\u0153uscia, p\u00f9 continuando a \u00f3cup\u00e2se do so stato sardo (o 21 de dex\u00e9nbre do 1303 o l'ea a Castelzeneize, dove o present\u00f2 a-o vescovo de Boza o n\u0153uvo pri\u00f4 da gexa de Castelsardo), o s'impegn\u00f2 attivamente pe allarg\u00e2 i so dominni riviaschi. O 20 luggio 1303 Aoria, figgia de Rain\u00ea di segno\u00ee de Lerma, a l'acconsent\u00ec a-a vendia f\u00e6ta da-o po\u00e6 a-o Branca D. da so quota in sce-o castello; di \u00e2tri consegno\u00ee do l\u0153ugo s'accordon con l\u00ea pe cedighe e proppie quote, pag\u00e6 2.000 lie zenoi\u00f1e; ocupao o castello, ch'o s'azonzette a l'\u00e2tro centro montan controllao da-o Branca Doia, Sascello (passao a l\u00ea da-i Alerameghi), o Branca Doia o l'agiutt\u00f2 o figgio Bernab\u00e8 a form\u00e2se una so scignoria a Mo\u00e2 (o 30 de dex\u00e9nbre 1303). L'anno doppo Tomaxo Maaspi\u00f1a o s'impegn\u00f2 a d\u00e2 una so figgia, Zabella, in spoza a un di figgi de Bernab\u00e8, vendendoghe meit\u00e6 de Mo\u00e2 (o 21 de m\u00e0rso). Tuttavia, o Branca Doia o prefei continu\u00e2 a resezze a Zena ciutosto che inti so castelli monten. Into 1305, morto into frattempo Tomaxo Maaspi\u00f1a, o providde a anull\u00e2 a promissa de no\u00e7\u00e7e f\u00e6ta l'anno avanti e o stabil\u00ec o matrimonio tra Brancalion, figgio eman\u00e7ipao de Bernab\u00e8, e Izotta, s\u0153u de Izabella e de Isnardo Maaspi\u00f1a; in cangio da d\u0153utta, o Branca Doia e Bernab\u00e8 cedettan a-a cobbia e so quote in sce-o castello de Mo\u00e2 (o 17 de dex\u00e9mbre).\nA poten\u00e7a economica e politica da l\u00ea razonta a dove' f\u00e2 sci che a Bernab\u00e8 s'aliese Opexin Spi\u00f1oa, decizo a impadronise do poei in \u00e7it\u00e6. Questo o l'aprofit\u00f2 di remesci scciupp\u00e6 tra a popola\u00e7ion pe f\u00e2se eleze, insemme con Bernab\u00e8, capitannio do Comun (o 7 de zen\u00e2 1306); Bernab\u00e8, do qu\u00e6 s'\u00e8 soventi sottolinniao o rollo subalterno rispetto a-o Spi\u00f1oa, o dovette continu\u00e2 a obed\u00ee a-o po\u00e6, veo padron da \u00e7it\u00e6 insemme con Obexin. Int'o m\u00e6ximo anno, into quaddro de l'intensa attivit\u00e6 diplomatega tesciua da-a corte aragoneize, a Z\u00eana fe\u00e7\u00e7e tappa Vanni Gattarelli (un guerfo pizan missose a-o servi\u00e7\u00e7io de re Giaccomo) co l'incarego de atast\u00e2 l'attezamento di doi Doia. Bench\u00e9 foise inten\u00e7ion de l'ambasciao de procede con caotella (se conosceiva e scimpatie do Spi\u00f1oa pe i Angi\u00f2), o Branca Doia e so figgio vossan d\u00e2 carattere pubbrico a-a trattativa e s'impegnon a apoggi\u00e2 o re d'Aragon inta conquista da Sardegna, in cangio do riconoscimento di so possesci (ch'ean disposti a inf\u0153\u00fcd\u00e2 a-a Coro\u00f1a) e do castello de Montaguo; e trattative, in fon\u00e7ion antipiza\u00f1a, fun incoraggi\u00e6 da-o re (lettia do 10 de zen\u00e2 do 1307).\nQuest'alian\u00e7a a se rafreid\u00f2 pe a deciza opoxi\u00e7ion aragoneize a-o paventao progetto de matrimonio tra un figgio de Bernab\u00e8 e Zana, a zoena e sfortun\u00e2 erede do Zux\u00e6go de Gallua. T\u00e2 propoxito, se attuao, o l'avi\u00e6 posto e baze pe una potente segnoiia into L\u0153ugodoo e inta Gallua control\u00e2 da-i Doia e t\u00e2 da opo\u00f1ise a una eventu\u00e2 conquista aragoneize; da ch\u00ec a netta opoxi\u00e7ion de Giacomo, ch'o se d\u0153uvi\u00f2 pe f\u00e2 fall\u00ee e trattative. A queste difficort\u00e6 s'azonzette pe o Branca D. a \u00e7ernia de campo f\u00e6ta da Obexin Spi\u00f1oa in fav\u00f4 de Carlo II d'Angi\u00f2, co-o qu\u00e6 fu firmao un accordio, mentre Bernab\u00e8 o l'ea assente da-a \u00e7it\u00e6 (o 6 de nov\u00e9nbre do 1307). Pe contraban\u00e7\u00e2 o peizo che o Spi\u00f1oa l'ea a pr\u0153uvo a pigi\u00e2, o Branca Doia o se decidette a repigi\u00e2 i contatti con Giacomo II. Into 1308 zonse a Zena l'armiraggio aragoneize Bernat de Sarri\u00e1, pe incontr\u00e2se coi doi Doia. O so attezamento (segondo un informat\u00f4 do re, Crestian Spi\u00f1oa) o l'ea ambigo: finzendo fedelt\u00e6 a Giacomo, quelli amiavan a perde tempo pe mantegn\u00ee i so possesci sardi. \nTuttavia, a scitua\u00e7ion politica segge in \u00e7itt\u00e6 segge inte l'izoa a l'ea t\u00e2 da spinze i doi a un accordio co-o re; se, de f\u00e6to, e trattative tra o Sarri\u00e1 e o governo zeneize no ebban successo pe a freide\u00e7\u00e7a dimostr\u00e2 da-o Spi\u00f1oa, se zonse ben f\u00eeto a-a firma de un accordio coi doi Doia. L'11 de z\u00f9gno 1308 liatri se impegnon a agiutt\u00e2 a Coro\u00f1a aragoneize inta conquista da Sardegna con trexento cavagei, a so speize inti opia\u00e7ioin milit\u00e6 into L\u0153ugodoo; se diciaron, per\u00f2, indisponibili pe 'n'eventu\u00e2 conquista de Sassai, finch\u00e9 a \u00e7itt\u00e6 a foise arestaa in man zeneize; in cangio, domandon a conferma di so possesci, sottomettendoi a-a Coro\u00f1a aragoneize comme f\u0153\u00fcdi de diritto catalan, e a cescion di castelli de Montaguo e Go\u00e7ean. T\u00e2 accordio o fu ribadio inte 'n colloquio tra i Doia e un'\u00e2tra ambasciaja aragoneize, zonta a Zena a-a fin d'ag\u00f3sto, co l'incarego de rins\u00f3d\u00e2 l'allian\u00e7a, ofrindo appoggio a-o progetto matrimoni\u00e2 con Zana (z\u0153umo\u00e6 priv\u00e2 d'ogni effettivo controllo inta Galua da-o Comun pizan). O 21 de set\u00e9nbre Giacomo II o conferm\u00f2 a-o procuao di Doia, Beneito da Lerxo, i accordi stipul\u00e6 co-o Sarri\u00e1; o 16 d'\u00f2t\u00f4bre o testo o fu ratificao definitivamente da-i Doia asc\u00ec. Questo, tuttavia, o perdette a so efficaxa pe a sfavoeive evolu\u00e7ion di avegnimenti zeneixi.\nDe f\u00e6to, tra i doi capitagni do Comun, Bernab\u00e8 Doia e Obexin Spi\u00f1oa, a rottua a dev\u00e8gne insanabile. Into nov\u00e9nbre Bernab\u00e8 o fu deposto e cattuao; mentre o Spi\u00f1oa o devent\u00f2 padron da \u00e7itt\u00e6, o Branca Doia o l'ariesc\u00ec a fuzz\u00ee into castello de Lerxo, do qu\u00e6 o s'ea impadronio. Ch\u00ec o f\u00f9 ascidiao da-e truppe fedele a-o Spi\u00f1oa. Un'ambasciaja, affi\u00e2 a Lanfranco Spi\u00f1oa, pe promette a-o Branca Doia l'impunit\u00e6 in cangio da consegna de Lerxi a-o governo zeneize, a fall\u00ec \u00f2 no a fu effettu\u00e2; fuzzio Bernab\u00e8 asc\u00ec inti so possesci monten, i doi Doia repigion a lotta.\nO 28 de nov\u00e9nbre 1309, tramite o figgio, o Branca Doia o l'acat\u00f2 da Manfredo de Salu\u00e7\u00e7o un quarto di castelli de Moa\u00e7an e Faigian inta dio\u00e7exi d'Arba. Sconfito o Spi\u00f1oa o 10 de z\u00f9gno do 1310, o Branca Doia o poe' f\u00e2 ritorno in \u00e7itt\u00e6, dove o dev\u00e8gne arbitro de f\u00e6to da scitua\u00e7ion politica. Da Z\u00eana (15 de l\u00f9ggio) o scrisse torna a-o re d'Arago\u00f1a pe solle\u00e7italo a intervegn\u00ee in Sardegna. Quande Arigo VII o l'intr\u00f2 a Zena o 21 d'\u00f2t\u00f4bre 1311, o ghe fu accugeito trionfalmente da-i Doia, fedeli seguaxi de l'Impeo. Into so soggiorno in \u00e7itt\u00e6, l'\u00e8 probabile che ghe s\u00e6 st\u00e6to di colloqui tra Arrigo e o Branca D., aventi pe oggetto a Sardegna.\nInti anni seguenti o Branca Doia o continu\u00f2 a resezze a Z\u00eana, nonostante o cangiamento de regimme avvegn\u00fao into 1313 a pr\u0153uvo a-a concruxon do governo do vicaio impei\u00e2 Ugo\u00e7on da Fax\u0153ua; da-o so pala\u00e7\u00e7io in cia\u00e7\u00e7a S. Matt\u00ea o dirizette i aff\u00e6 da so segnoia, zonta a de noteive propor\u00e7ioin: a-i territoi sardi se gh'univa, de f\u00e6to, numeroxi castelli a monte da Rivea de Ponente (Sascello, Lerma, Cugen, Taggi\u0153u, Mo\u00e2, Mi\u0153uia) e inte quella de Levante (Lerxe e Pertuzola, vexin a-a Spezza). Otr'a \u00e7o, o continu\u00f2 a allarg\u00e2 i s\u0153u possedimenti immobili\u00e6 in \u00e7it\u00e6, a cu\u00e2 i traffeghi commerci\u00e6 e a mette a fruto e so ville (o 2 d'arv\u00ee 1315 o concesse a un manente inta localit\u00e6 sarda de T\u00e6ran\u0153uva una superfi\u00e7ie de terren, ch'a poese \u00ease lao\u00e2 da tr\u00e6 po\u00e6a de b\u0153u, segondo e consuetudine de l'izoa).\nInto 1315 o l'ebbe di n\u0153uvi colloqui con di emissai aragoneixi, un di qu\u00e6 o ri\u00e7evette da l\u00ea un imprestito in fiorin d'\u00f3o; l'anno seguente, da-a so villa de Cornigen, o s'oppose a-o tentativo di Spi\u00f1oa de assal\u00ee Zena da-a Pon\u00e7eivia. O 27 de zen\u00e2 1317 o concesse a Manfredo do Carretto procua perch\u00e9 o vendesse a Manfredo de Salu\u00e7\u00e7o e quote in sci-i castelli de Moa\u00e7an e Faigian acat\u00e6 in preceden\u00e7a. Into setembre do m\u00e6ximo anno, tornao a-o poei in \u00e7itt\u00e6 i guerfi, o Branca D. o fu costreito a-a fuga da Zena, dond'o no fe\u00e7\u00e7e ciu ritorno. Into zen\u00e2 de l'anno seguente o l'ea a Lerxi pe \u00e7erc\u00e2 de alli\u00e2se con Piza, portando agiutto a-i ghibellin exuli, ch'aveivan occupao Sa\u00f1a. Quest'allian\u00e7a, tuttavia, a no se concretiz\u00f2 pe e diverzen\u00e7e di interesci che doveivan existe tra e doe parte in sci-a Sardegna. I ghibellin exili\u00e6 elezen so cappo Steva Visconte, ch'o l'attacc\u00f2 Zena, ma o fu costreito a arrestase into borgo de Pre; ch\u00ec, o nomin\u00f2 o Branca Doia, assente, so procuao pe recuper\u00e2 l'importante centro strategico de Bonifa\u00e7io in Corsega, finan\u00e7iandone a campagna milit\u00e2 (o 17 d'\u00f2t\u00f4bre do 1320). \nO Branca Doia, bench\u00e9 ass\u00e6 vegio, o s'asbri\u00f2 anco-ina votta inta lotta; l'anno seguente, o l'ariesc\u00ec a occup\u00e2 o castello co-a tolleran\u00e7a di so abitanti, che ghe viddan l'\u00f3caxon pe \u00f3tegn\u00ee di sostan\u00e7ioxi vantaggi. De f\u00e6to, l'11 de frev\u00e2 do 1321 o Branca Doia o concesse a-o borgo di n\u0153uvi statuti. O l'improfitt\u00f2 da situa\u00e7ion pe occup\u00e2se di so possesci sardi, da-i qu\u00e6 o doveiva manc\u00e2 da benben di anni. Passao a Castelsardo, o travagi\u00f2 pe apaxent\u00e2 un \u00e7erto macontento ch'ea st\u00e6to alimentao, inta a so assen\u00e7a, da-a cattiva amministra\u00e7ion di so rapprezentanti: un de quelli, pr\u00e6ve Nicolin, pri\u00f4 de Castelsardo, o l'ea st\u00e6to ama\u00e7\u00e7ao da di elementi loc\u00e6, che o Branca D. o gra\u00e7i\u00f2 o 10 de m\u00e0rso 1321 trovandose ancon a Bonifa\u00e7io. Into mazzo o se rec\u00f2 a Casteldoia, dove, foscia pe legittim\u00e2 una scitua\u00e7ion za existente de f\u00e6to, o cre\u00f2 un embrion de libeo Comun e o \u00e7erc\u00f2 d'incentiv\u00e2 a produ\u00e7ion agricola.\nQuesta abile attivit\u00e6 (ch'a l'ascondeiva asc\u00ec de dificort\u00e6 economiche crescente pe e noteive speize che o Branca Doia o dovette sobbarc\u00e2se) o l'ebbe comme obiettivo prin\u00e7ip\u00e2 quello de rinsad\u00e2 o controllo di possesci sardi inte 'n momento crux\u00e2 pe e sciorte de l'izoa. O progetto d'invaxon da Sardegna, a longo ac\u00e6zao da-o Giacomo II e no ancon concretizzaose, o ri\u00e7eveiva n\u0153uva linfa da-e solle\u00e7ita\u00e7ioin in t\u00e2 senso de Ugo de Arboia, succed\u00fao a-o po\u00e6 Marian nonostante a tenaxe oppoxi\u00e7ion piza\u00f1a. O Branca D., aomanco a-o prin\u00e7ippio, o prefei lig\u00e2se a-a coali\u00e7ion che in sci-a carta a se prezentava supei\u00f4 a-a poten\u00e7a piza\u00f1a.\nZa into m\u00e0rso 1321 a \u00e7itt\u00e6 tosca\u00f1a a fu costreita a intao\u00e2 de trattative con l\u00ea, pe \u00f3tegn\u00ee sciu rescatto a libia\u00e7ion di prexon\u00ea che o Branca Doia o l'aiva cattuao a-o largo da Corsega. L'anno seguente Piza a l'arm\u00f2 tr\u00e6 galee, che fun affid\u00e6 a Gherardo Buzzacarin; o brux\u00f2 o castello de Cinarca e o n'ocup\u00f2 un \u00e2tro appartegninte a-o Doia. Tuttavia, Alaon Doia, vicaio de Corsega \"pro extrinsecis\", o pigi\u00f2 in ostaggio i mercanti pizen presenti inte l'izoa e o l'obrig\u00f2 l'armiraggio a restitu\u00ee o castello (set\u00e9nbre do 1322). Sbarcao a flotta aragoneize in Sardegna e postase into l\u00f9ggio do 1323 a l'assedio de Villa Iglesias, o Branca Doia, ch'o l'aiva seguio o corso di avvegnimenti da Argh\u00ea, o s'aspresci\u00f2 co-o figgio a prest\u00e2 omaggio a l'infante Arfonso. Tuttavia, quande a rescisten\u00e7a piza\u00f1a a fu ceg\u00e2, i Doia dovettan ami\u00e2 con preoccupa\u00e7ion a-o n\u0153uvo scenaio che s'ea creao inte l'izoa: e larghe concescioin f\u00e6te a-i baroin aragoneixi, a poxi\u00e7ion de prestiggio razonta da-o zuxe de Arboia, l'allian\u00e7a tra a Coro\u00f1a e o Comun de Sassai, ean tutti fato\u00ee peigoxi pe a sorveviven\u00e7a de un stato dorian aotonnomo. A famiggia a \u00e7erc\u00f2 de \u00f3cup\u00e2 Sassai, ma sen\u00e7a exito (o set\u00e9nbre do 1324); Feipo de Salu\u00e7\u00e7o, nominao governao da l'infante Arfonso, a-o momento da parten\u00e7a de quest'urtimo da l'izoa, o l'arv\u00ec una inchiesta in sce doi membri da famiggia Doia, Branca e so fr\u00e6 Vin\u00e7egu\u00e6ra, accuz\u00e6 de rebellion.\nL'identifica\u00e7ion do Branca Doia aoa men\u00e7unao co-o Branca Doia a l'\u00e8 dubbia, d\u00e6to che pe quest'urtimo nisciun documento parla de un fr\u00e6 de nomme Ven\u00e7egu\u00e6ra; l'\u00e8 probabile, alloa, che, inta confuxon onomastega da famiggia, o rebello o segge un \u00e2tro personaggio. I ciu aotoeivi esponenti di Doia interv\u00e8gnan pe intercede a fav\u00f4 di doi conzonti, ma l'inchiesta, pe orde do re, a v\u00e8gne continu\u00e2 da-o success\u00f4 de Feipo, Berenguer Carro\u00e7, che in Sassai o n'ordin\u00f2 a decapita\u00e7ion. O 17 de m\u00e0rso do 1325 o Comun sardo o condann\u00f2 un \"Branca de Nurra\" a l'exilio perpetto, confiscandone i ben e proibindo i matrimonni co-i so figgi. Tuttavia, inte 'na lettia precedente, scrita da Sa\u00f1a (o 7 de zen\u00e2), Paolo Montado, assess\u00f4 do governat\u00f4, o l'anon\u00e7i\u00f2 l'avegnua decapita\u00e7ion di doi fr\u00e6.\nL'\u00e8 ben probabbile che o Branca D. o mo\u00ec subbito doppo (da ch\u00ec a confuxon inte ricostru\u00e7ioin biografiche); de f\u00e6to, o 3 ag\u00f3sto do m\u00e6ximo anno, Elenoa Fiesca, viddoa de Bernab\u00e8, a don\u00f2 una caza ch'a l'ea appartegnua a-o Branca Doia, de propriet\u00e6 do qu\u00e6 l\u00ea a dovette \u00ease in parte erede. Da-o maiezzo con Catt\u00e6\u00f1a o Branca Doia o l'aiva av\u00fao nomioxi figgi: Bernab\u00e8, Lazzao, Pre\u00e7ev\u00e2, Oberto, Babilan, Violante e Agnexi\u00f1a."}
{"id": "11431", "revid": "12052", "url": "https://lij.wikipedia.org/wiki?curid=11431", "title": "Battaggia da Meloia", "text": "A battaggia da Meloia, combatua tra o 6 e o 7 d'agosto do 1284 tra a flotta piza\u00f1a do poist\u00e6 Mooxin e o conte Ugoin e quella zeneize de Oberto Doia e Beneito Zacaja, a se concruze co-ina schi\u00e7ante vitoia de Zena, ch'a fe\u00e7\u00e7e dexemia prexon\u00ea, mentre 20 galee do conte Ugoin ariescin a rep\u00e2 torna into Porto Pizan.\nA fu a ciu cruenta e decixiva de battagge nav\u00e6 combattue tra e doe repubbriche de Zena e de Piza, inta secol\u00e2 lotta pe-o dominnio do Tirren.\nAntef\u00e6ti.\nInte l'anno 1284, duando za da-o 1282 a gu\u00e6ra tra-e doe \u00e7itt\u00e6, riavertose a caoza da rebellion a Zena do zuxe Cinarca, f\u00e6tose vassallo de Piza, fu compio da-e doe parte di importanti preparativi nav\u00e6. Za un violentiscimo scontro o l'ea avegn\u00fao inti \u00e6goe da Sardegna, a Tao\u00e6a, tra l'Enrico de Mai, capitan da scorta d'un ricco conv\u00f3io zeneize, e un'arm\u00e2 piza\u00f1a a-i ordini do Guido Zaccia, co-a perdia de dexe galee piza\u00f1e (arv\u00ee). Poco doppo i Zeneixi, a-i ordi do Beneito Zacaja, bloccon o porto de Piza; ma aprofittando de 'na momentannia assen\u00e7a da squaddra de blocco, tutta l'arm\u00e2 piza\u00f1a, forte de 72 galee (segondo di atre fonte 75), a sciort\u00ec a-o largo a-i ordi do poist\u00e6, o vene\u00e7ian Obertin Mooxin, co-o propoxito d'imped\u00ee a conzon\u00e7ion da squaddra do Zacaja con un'atra de 52 galee che s'armava de sprescia \u00e0 Zena a-i ordi de l'Oberto Doia. O Mooxin o condusse l'arm\u00e2 inti \u00e6goe de Zena, scheandose \u00e0 desfia ape' do porto (31 luggio); ma o sorvezonze do Zaccaja o constrenzette o poist\u00e6 de Piza a alontan\u00e2se pe no \u00ease preizo tramezo e doe squaddre nemighe.\nA-a so votta i Zeneixi scorin i Pizen, che, doppo avei vortezao verso cao Corso, ean torn\u00e6 a Porto Pizan. \nPi ati\u00e2 i nemixi a-a bataggia, o Doia o ricorse \u00e0 'n stratagemma: o l'ordin\u00f2 a-o Zaccaja de ca\u00e2 e veie e i \u00e6rboi e d'ascondise co-ina parte de l'arm\u00e2 (foscia presso Monteneigro de Livorno): scicch\u00e9, contao e veje nemighe e vistele ben infeio\u00ee de nummero a-e so, o Mooxin o delivi\u00f2 d'a\u00e7et\u00e2 o combattimento, e o sciort\u00ec da-o Porto Pizan dirizzendo verso o nemigo. \nScontro.\nA battaggia a l'av\u00e8gne o 6 d'agosto vexin a-e secche da Meloia, e daprimma a parse voze a fav\u00f4 di Pisen, che con 102 tra galee e nave meno\u00ee ean ben supeio\u00ee a-e 60 do Doia, e apoggi\u00e6 a-e secche presentavan un aspetto formidabile. Ma \u00e0 un tratto ecca avan\u00e7\u00e2se contra a forma\u00e7ion piza\u00f1a a squaddra do Zacaja, ch'a dava a-i Zeneixi, se no a superiorit\u00e6 do nummero, o vantaggio da sorpreiza. L'ea z\u0153umo\u00e6 pe-i Pizen troppo tardi pe reti\u00e2se e evit\u00e2 l'ing\u0153uggimento de u\u00f1a di ae, comand\u00e2 da l'Andrioto Saraxin. Se scombatte' a-a despi\u00e2, no ciu pi-a vittoia, ma pi-a sarve\u00e7\u00e7a. Quande o Zaccaja con doe galee acobbi\u00e6, fra e qu\u00e6 l'ea teizo una grossa cade\u00f1a, o v\u00e8gne a invest\u00ee a capita\u00f1a piza\u00f1a, troncandoghe de netto a-o primmo urto o stendardo gianco co l'inmaggine da Vergine, a linnia piza\u00f1a a comen\u00e7\u00f2 a stoc\u00e2se; da p\u0153u, doppo 'na despi\u00e2 rescisten\u00e7a, ghe fu a rotta e incomen\u00e7\u00f2 l'inseguimento e o straggio. Solo l'aa scinistra, gra\u00e7ie a l'abilit\u00e6 e a-a pruden\u00e7a de l'Ugoin da Ghiardesca, ch'o-a comandava, a poette mettise in sarvo, repando into porto e conservando cosc\u00ec a Piza una parte de so for\u00e7e nav\u00e6, circa vinti galee. Di atre, comme dixe l'inscri\u00e7ion aposta in scia faciata de S. Matt\u00ea, gexa di Doia, 33 fun preize, 7 afond\u00e6. E perdie di Pizen fun de circa 5000 morti e, segondo l'inscri\u00e7ion, de 9272 prexon\u00ea. Tra liatri o poist\u00e6 Moroxin, Lotto, figgio de Ugoin, pe no parl\u00e2 do fr\u00e6 Rusteghello ch'o l'avi\u00e6 agiutao o Marco Polo a scrive o \"Milion\". E perdie zeneize asc\u00ec fun ben grave; ma mentre Piza sen\u00e7a r\u00eat\u00e6ra a no poeiva ciu repigi\u00e2se e, circond\u00e2 com'a l'ea da di feroxi nemixi (Lucca, Se\u00f1a, Firen\u00e7e), a l'ea destin\u00e2 inremediabilmente a perde libert\u00e6 e dominnio, Zena, avendo inte doe Rivee un'inezaoribile riserva d'ommi, a poe' ben fito repa\u00e2 a-i v\u0153ui.\nConseguen\u00e7e.\nA gu\u00e6ra a se rebel\u00f2 e a paxe a fu firm\u00e2 solo che-o 15 arv\u00ee 1288. E condi\u00e7ioin ean duiscime: i Pizen renon\u00e7iavan a-a Corsega, a-a Sardegna e a San Zane d'Acri; de ciu gh'aivan da vers\u00e2 un'indenit\u00e6 pe quelli tempi enorme, a garan\u00e7ia da qu\u00e6 cedeivan l'Elba. E claozoe no fun per\u00f2 resp\u00eat\u00e6 e a gu\u00e6ra a repigi\u00f2. Zena a l'alest\u00ec 120 galee a-o comando do Corado Doia, ch'o sarp\u00f2 o 23 agosto 1290 pe zonze pochi giorni doppo denanti Porto Pizan. Lucca, alli\u00e2 de Zena, a l'attaccava da t\u00e6ra e a l'aiva ravaxao Livorno e tutta a campagna. I Zeneixi penetron into porto e destrussan e tore de difeiza, impin de mag\u0153u a foxe de l'Arno, stocon e pezante cade\u00f1e de sbaramento e se-e porton via \u00e0 tocchi pe distribuo\u00eele e mettile in mostra apeize a varrie gexe, porte e pala\u00e7\u00e7i da \u00e7it\u00e6.\nSegondo a tradi\u00e7ion o fer\u00e2 Carlo (\u00f2 \"Chiarlo\") Noxao (de Portoia \u00f2 de Roi\u0153u) o fu quello chi ebbe l'idea de a\u00e7\u00e7ende di f\u0153ughi sott'a-e che\u00f1e de mainea che, ina votta afog\u00e6, se stocchessan co l'asbrio de galee che gh'anavan adosso. Tanto fu l'org\u0153uggio de l'arte di fer\u00e6 de Zena che, quand'o mo\u00ec, pe tantiscimi anni i so coleghi ghe fe\u00e7\u00e7an d\u00ee 'na messa in San Scisto e una lappide de marmao a fu miagi\u00e2 insci-a so caza, insci-o canto tra Vico drito Pontexello e o Borgo di Lan\u00ea (demolio inti anni '30 do '900. Queste cade\u00f1e fun da p\u0153u restituie a Piza into 1860 in segno de riconcilia\u00e7ion in \u00f3caxon de l'unit\u00e6 d'Itallia, \u00e0 parte doe magge ch'en ancon a Monegia).\nDi dexemia prexon\u00ea pizen che fun port\u00e6 a Zena ne torn\u00f2 inder\u00ea un migi\u00e2, tutti i atri moin e fun assotterr\u00e6 into Campo Pizan.\nA paxe definitiva tra Zena e Piza a fu firm\u00e2 o 13 d'agosto do 1300."}
{"id": "11444", "revid": "3941", "url": "https://lij.wikipedia.org/wiki?curid=11444", "title": "A battaggia da Meloia", "text": ""}
{"id": "11530", "revid": "7530", "url": "https://lij.wikipedia.org/wiki?curid=11530", "title": "Giastemma", "text": "Giastemma (da-o lat. tardo \"blasph\u0113mia\", da-o gr. \"\u03b2\u03bb\u03b1\u03c3\u03d5\u03b7\u03bc\u03af\u03b1\"). Esprescion ingiurioza e inreverente contra D\u00ea, i santi e e c\u00f6se sacre.\nDescri\u00e7ion e st\u00f6ia.\nSciben che se distingue a \"blasphemia cordis\" (de pensceo), \"operis\" (conscistente, prez., inte 'n gesto) e \"oris\" (verb\u00e2), teologicamente a giastemma, defin\u00eea da Sant'Aostin \"mala verba de Deo dicere\", a l'\u00e8 quella conscistente in pa\u00f2lle, pronon\u00e7i\u00e6 \u00f2 scrite.\nPe-i Ebrei l'ea 'na profana\u00e7ion solo che pronun\u00e7i\u00e2 sen\u00e7a raxon o nomme person\u00e2 de D\u00ea, l\"ineffabile\" nomme \"Yahweh\", tanto che into giudaismo posteri\u00f4 se sostitu\u00ec stabilmente questo nomme con quello de \"Segn\u00f4\" (\"adonai\").\nA giastemma a l'\u00e8 peccao grave, pun\u00eeo inte l'Antigo Testamento co-a m\u00f2rte pe lapida\u00e7ion, O semplixe \u00abparl\u00e2 va\u00f1amente\u00bb, ma sen\u00e7a ingi\u00f9ia, de D\u00ea, o p\u0153u \u00ease peccao ma o no l'\u00e8 propriamente \u00abgiastemma\u00bb. \nO codi\u00e7e de Drito canonnego (can. 1369) o prevedde l\u2019eventualit\u00e6 de una \u00abgiusta pe\u00f1a\u00bb inte di caxi de particol\u00e2 gravit\u00e6. \nIn Italia o Codi\u00e7e pen\u00e2 o prevedde una san\u00e7ion amministrativa pe chi giastemma pubbricamente, con invettive \u00f2 pa\u00f2lle oltraggiose contra a divinit\u00e6.\nO capitan Giastemma.\nO capitan Giastemma o l'\u00e8 un personaggio do poemetto do Nicolin Ba\u00e7igal\u00f4 \"O pappagallo de moneghe\", inspiao a-o \"Vert-vert\" do Gresset:\n&lt;br&gt;\n&lt;br&gt;"}
{"id": "11536", "revid": "140666", "url": "https://lij.wikipedia.org/wiki?curid=11536", "title": "S. Aostin", "text": ""}
{"id": "11540", "revid": "10132", "url": "https://lij.wikipedia.org/wiki?curid=11540", "title": "Agugia", "text": "Agugia (\"Circaetus gallicus\"), \u00f4xellu rapaxe di\u00fcrnu. \nIn Lig\u00fcria o l'\u00e9 sta\u00e7iunaiu ma pocu cum\u00fcn.\nU l'\u00e9 lungu circa 70 cm. e cu in'avert\u00fca di ae de 170-190 cm. U l'\u00e8 sc\u00fcu in sci\u00e2 parte durs\u00e2 e ci\u00e6u, qu\u00e6xi giancu in sce quella frunt\u00e2 (petu e u de sutta di ae). U se n\u00fctre prin\u00e7ipalmente de bisce e grigue.U fa u niu in sc\u00ea ligge o in sce di \u00e6rbui izu\u00e6. U cua un \u00f6vu pe votta."}
{"id": "11541", "revid": "10132", "url": "https://lij.wikipedia.org/wiki?curid=11541", "title": "Agugia neigra", "text": "Agugia neigra (\"Buteo buteo\"): \u00f4xellu rapaxe di\u00fcrnu, ben frequente.\nDescri\u00e7ion.\nU l'ass\u00fcmeggia inta furma a-e aquile ma un po ci\u00fc tr\u00fcgnu. U l'\u00e8 lungu tra i 51 e i 57 cm cu in'avert\u00fca di ae da-i 110 a-i 130 cm. U c\u00fb u l'\u00e8 br\u00fcn russastru.\nU caccia apustanduse in sc\u00ee \u00e6rbui o dunque rundezandu lentamente in x\u00f6u sen\u00e7a sbatte i ae, sfr\u00fctandu e curente ascensciun\u00e6 pe remunt\u00e2, e caci\u00e0nduse in sci\u00e2 preiza cun de c\u00fcrte bul\u00e6 a mez'ae. U mangia mamifferi pic\u00ecn, rettili e carogne. U fa u niu in sc\u00ea ligge o in sce di \u00e6rbui izu\u00e6."}
{"id": "11542", "revid": "8138", "url": "https://lij.wikipedia.org/wiki?curid=11542", "title": "Agugia di c\u00e2\u00e7otti", "text": "L'Agugia di c\u00e2sotti (\"Buteo lagopus\") a le squ\u00e6xi p\u00e6gia de l'agugia neigra a parte e ci\u00fcmme ci\u00fc spesse inte \u00e7ampe, dunde a piggia u so numme."}
{"id": "11552", "revid": "10132", "url": "https://lij.wikipedia.org/wiki?curid=11552", "title": "Barboutu", "text": "Barboutu o sbiru (\"apus apus\") oxellu migrat\u00fb, in po scimmile a-a rondanin-a, t\u00fcttu neigru, lungo 15\u201318 cm, cu-e ae a furma de messuiia e n'avert\u00fca de 35\u201340 cm.\nU numme latin \"apus\" u ven do-u gregu \u1f04\u03c0\u03bf\u03c5\u03c2 ch'u v\u00f6 d\u00ee \"sensa p\u00ea\" dif\u00e6ti u gh'ha e sampe mai tantu c\u00fcrte ch'u p\u00f6 arampin\u00e2se sci\u00fc pe-e miage ma u nu p\u00f6 camin\u00e2, e se pe sballiu u va in t\u00e6ra u nu p\u00f6 ci\u00fc repigi\u00e2 u x\u00f6u. Cusc\u00ec u passa a ci\u00fc gran parte da s\u00f6 vitta pe l'aia, duve u s'acubbia e u dorme asc\u00ec.\nU migra in E\u00fcropa de primaveja pe f\u00e2 u niu, mentre u passa l'invernu in Affrica o-u s\u00fcd de l'equat\u00fb.\nU fa u niu inte di pert\u00fcxi inte miage o inte rocce o inti \u00e6rbui, de dunde u p\u00f6 s\u00e2t\u00e2 z\u00fc pe pigi\u00e2 u x\u00f6u.\nU se \u00e7ibba d'insetti.\nBen suventi u l'\u00e9 ciamou asc\u00ec \"rundun\", foscia pe via de l'italian, ma segundu u Carvi, u Paganin e u Caza\u00e7\u00e7a in zeneize u rundun veu e proppiu u l'\u00e8 u \"cypselus melba\" (anc\u00f6 \"Tachymarptis melba\"), un po ci\u00fc grossu e cu-u petu giancu, ch'u se vedde ben ben ci\u00fc de r\u00e6u.\nModdu de d\u00ee.\n\"Ese per l'aia comme l'annima di sbiri\" (ese ramengu)."}
{"id": "11555", "revid": "10132", "url": "https://lij.wikipedia.org/wiki?curid=11555", "title": "Rundun", "text": "Rundun (\"Tachymarptis melba\"), oxellu migrat\u00fb squ\u00e6xi p\u00e6giu du barboutu, a parte ch'u l'e in po ci\u00fc grossu, e u gh'ha u petu e a gua gianchi.\nDescri\u00e7ion.\nU l'e lungu 20-23 cm e u gh'ha un'avert\u00fca di ae de 51-58 cm.\nIn Lig\u00fcrria u s'avista ben de r\u00e6u, de passaggiu, quande gh'e forte ventu de m\u00e2.\nD\u00e6tu ch'u nu se vedde qu\u00e6xi mai a poula \"rundun\" a l'e soventi d\u00f6vi\u00e2 pe indic\u00e2 u barboutu asc\u00ed, an\u00e7i, segundu u Gismundi i du\u00ee termini sun d\u00f6vi\u00e6 indiferentemente tantu p'\u00f6n che pe l'atru."}
{"id": "11556", "revid": "3941", "url": "https://lij.wikipedia.org/wiki?curid=11556", "title": "Barbaoto", "text": ""}
{"id": "11557", "revid": "3941", "url": "https://lij.wikipedia.org/wiki?curid=11557", "title": "Barbaotto", "text": ""}
{"id": "11558", "revid": "3941", "url": "https://lij.wikipedia.org/wiki?curid=11558", "title": "Rondon", "text": ""}
{"id": "11566", "revid": "10132", "url": "https://lij.wikipedia.org/wiki?curid=11566", "title": "Rundanin-a", "text": "Rundanin-a (latin:\"Hirundo rustica\") oxellu migrat\u00fb, lungu 18-19,5 cm. cu-e ae lunghe 12-13 cm. c\u00fcrve e appi\u00e7\u00e7\u00fce, a cua furc\u00fca, a schen-a de'n c\u00fb bl\u00f6 sc\u00fcu qu\u00e6xi neigru e u petu ci\u00e6u, beige o \u00e7enen.\nDescri\u00e7ion.\nA l'ariva cu-a primaveja pe f\u00e2 u niu e a parte in sci\u00fb f\u00e2 de l'out\u00fcnnu pe an\u00e2 a svern\u00e2 in Affrica. A se n\u00fctre de vermi e insetti, specce quelli che x\u00f6an. A fa u niu de preferen\u00e7a sutt'a-i curnixuin, scin a 'na quota de 1600 m."}
{"id": "11567", "revid": "11708", "url": "https://lij.wikipedia.org/wiki?curid=11567", "title": "C\u00fcgiancu d'aia", "text": "C\u00fcgiancu d'aia (\"Delichon urbicum\") oxellu migrat\u00fb da famiggia de rundanin-e, lungu 14 cm. e cu-in avert\u00fca di ae de 28-30 cm. A testa, a schen-a, i ae e a cua sun neigre-muele mentre a gua, u petu e a gruppa, tra a schen-a e a cua, en gianche: a l'e proppiu questa maccia gianca tra a schen-a e a cua ch'a ghe da u numme.\nA l'ariva cu-a primaveja pe f\u00e2 u niu e a parte in sci\u00fb f\u00e2 de l'out\u00fcnnu pe an\u00e2 a svern\u00e2 in Affrica. A se n\u00fctre de vermi e insetti , specce quelli che x\u00f6an. A fa u niu de preferen\u00e7a sutt'a-i curnixuin, scin a 'na quota de 2000 m."}
{"id": "11568", "revid": "10132", "url": "https://lij.wikipedia.org/wiki?curid=11568", "title": "\u00c7enentu", "text": "\u00c7enentu (\"Riparia riparia\"), oxellu migrat\u00fb da famiggia de rundanin-e, lungu 13 cm. cu-e parte s\u00fcperiu\u00ee c\u00fc grixu \u00e7enen e quelle inferiu\u00ee gianche.\nU se \u00e7ibba de insetti. U so teren de caccia en e rive d'\u00e6n-a, de m\u00e2, lagu o sci\u00fcmme. Pe f\u00e2 u niu u fa di pertuxi inte ligge d'\u00e6n-a."}
{"id": "11569", "revid": "10132", "url": "https://lij.wikipedia.org/wiki?curid=11569", "title": "\u00c7enentun", "text": "\u00c7enentun (\"Ptyonoprogne rupestris\"), oxellu migrat\u00fb da famiggia de rundanin-e, scimmile o-u \u00e7enentu ma in po ci\u00fc grossu, u p\u00f6 razunze i 15 cm. de lunghessa e i 20 gr. de peizu. L'avert\u00fca di ae a l'e de 32-34 cm.\nE parte s\u00fcperiu\u00ee en bixe e quelle inferiu\u00ee asc\u00ec ma ci\u00fc ci\u00e6e. Tra e rundanin-e a l'e a primma a ariv\u00e2 a-i primmi de mar\u00e7u, e a parte d'ottubre. U fa u niu sci\u00fc pe i munti, inte rive de roccia."}
{"id": "11573", "revid": "12052", "url": "https://lij.wikipedia.org/wiki?curid=11573", "title": "Argagno", "text": "Arg\u00e0gno \u00f2 \u00e0rgano, ap\u00e6gio ch'o serve a ezer\u00e7it\u00e2, pe mezo de cavi \u00f2 cade\u00f1e, di gren sforsci de tra\u00e7ion pe solev\u00e2 di c\u00e0reghi \u00f2 pe rebel\u00e2li. \nL\u2019argagno o l'\u00e8 constitu\u00eeo da 'n fuzo, in sci\u00f4 qu\u00e6 s'ing\u0153ugge o cavo, ch'o ven f\u00e6to gi\u00e2 a man \u00f2 mediante mot\u00f4, tramite di rotismi demortipricato\u00ee, constituii inte l'argagno a man da-a cobbia rocchetto-r\u0153ua dent\u00e2, op\u00f9 da-a cobbia via-r\u0153ua elicoid\u00e2, mentre inte l'argagno a mot\u00f4 de v\u00f2tte son necessai di redutto\u00ee ciu complesci. Gh'\u00e8 asc\u00ec di conzegni de segu\u00ea\u00e7a (diti \"castagne\") che impediscian che a gummena a desvire se ven a manc\u00e2 l\u2019a\u00e7ion motrixe. \nO f\u00fbzo o p\u0153u \u00ease a asci\u00e2 vertic\u00e2 \u00f2 orizzont\u00e2.\nI antighi argagni a man da mainaja a veja ean sciti a-a proa di barchi, gh'aivan u fuzo vertic\u00e2 e in sci\u00e2 testa do fuzo di pertuxi pe infi\u00e2ghe i aspe, oss\u00e6, di travi de legno che i main\u00e6 sponciavan co-e bra\u00e7\u00e7e pe vir\u00e2 a l'argagno e sarp\u00e2 l'ancoa.\nQuesto tipo d'argagno (fr. \"cabestan\", ing. \"capstan\", sp. \"cabrestante\"), o l'\u00e8 tuttoa d\u0153uviao a bordo, inti p\u00f2rti e inti sc\u00e6 feroviai.\nInte l'argagno a asci\u00e2 orizzont\u00e2 (dito asc\u00ec moinello) a corda a l'\u00e8 generalmente fiss\u00e2 pe 'n estremmo a-o fuzo e ingugeita a questo. O fuzo, inti argagni picin, o l'\u00e8 liscio mentre inte quelli de maggi\u00f4 diametro o l'\u00e8 sorcao da de c\u0153ugge, pe 'n regol\u00e2 ingugimento da corda. \nI argagni a mot\u00f4 se distinguan a segonda do tipo de mot\u00f4 da-o qu\u00e6 son a\u00e7ion\u00e6 (argagni elettrichi, a vap\u00f4 e a aia compressa). I argagni elettrichi son d\u0153uvi\u00e6 pe ascenso\u00ee, montac\u00e0reghi, grue, po\u00e7\u00e7i d'estra\u00e7ion, funicol\u00e6, strafie ecc.; i argagni a vap\u00f4, invece, son d\u0153uvi\u00e6 in mainaja, prez. pe-e man\u0153uvre d'ormezzo e de tonezzo; infin, i argagni a aia compressa son d\u0153uvi\u00e6 inte di caxi speci\u00e6 (prez., inti loei de scavo in galleria). "}
{"id": "11574", "revid": "140726", "url": "https://lij.wikipedia.org/wiki?curid=11574", "title": "Arg\u00e0gno", "text": ""}
{"id": "11575", "revid": "140727", "url": "https://lij.wikipedia.org/wiki?curid=11575", "title": "Argano", "text": ""}
{"id": "11576", "revid": "8138", "url": "https://lij.wikipedia.org/wiki?curid=11576", "title": "Galettu de mar\u00e7u", "text": "Galettu de mar\u00e7u (\"upupa epops\"), oxellu migrat\u00fb lungu 25\u201332 cm, cu-in avertua di ae de 44\u201348 cm. U l'ariva cu-a primaveja e u parte a settembre.\nU l'e un di oxelli nustr\u00e6 da-i cu\u00ee ci\u00fc schilenti, cu-a testa e u petu c\u00fb de \u00e7etrun bellu a\u00e7eizu e a cua e i ae a bande gianch'e neigre. U g'ha u beccu lungu e c\u00fcrvu e 'na bella cresta ch'u tia sci\u00fc e z\u00fc. \nU versu u l'e incunfundibbile 'na serrie de tr\u00e6 notte p\u00e6ge destac\u00e6, \"u-u-u\", ch'en a l'origgine du numme latin.\nU x\u00f6u u l'e incunfundibbile asc\u00ec: u xuatta e u parpella a intervalli cumme 'n parpagiun, anandu in sci\u00fc e in z\u00fc invece che dritu.\nU se \u00e7ibba de insetti ch'u l'aciappa attastandu u teren cu-u beccu.\nU fa u niu bassu inti pert\u00fcxi de miage, di sca\u00e7i di \u00e6rbui o inte tan-e lasci\u00e6 da di atre bestie."}
{"id": "11578", "revid": "242", "url": "https://lij.wikipedia.org/wiki?curid=11578", "title": "Norge", "text": ""}
{"id": "11579", "revid": "242", "url": "https://lij.wikipedia.org/wiki?curid=11579", "title": "Noreg", "text": ""}
{"id": "11580", "revid": "1211", "url": "https://lij.wikipedia.org/wiki?curid=11580", "title": "Oca ciap\u00e6a", "text": "Oca ciap\u00e6a (\"Larus michahellis\"), oxellu da famiggia di ochin de m\u00e2. \nUn tempu u l'ea clascificou inta m\u00e6xima specce de l'oca ciap\u00e6a du nord (\"Larus argentatus\") e de l'oca ciap\u00e6a du Caspiu (\"Larus cachinnans\"). Do-u mumentu che s'e scuvertu ch'en tr\u00e6 specce desp\u00e6ge, oua pe distinguilu u l'e ciamou asc\u00ec \"oca ciap\u00e6a da-e sampe giane\" o \"oca ciap\u00e6a mediterannea\".\nU l'e in oxellu ben grossu, lungu 52-58 cm e cu-in'avert\u00fca di ae de 120-140 cm. U de d'atu u l'e grixu, u de sutta, a testa e a cua en gianche. E pi\u00e7\u00e7e di ae en neigre cu-in po de giancu a i estremit\u00e6. U beccu, mascisciu, u l'e gianu cu-ina maccia russa inta meit\u00e6 de sutta. E sampe en giane e parm\u00e6.\nI zueni sun de t\u00fcttu in atru cu: t\u00fctti grixu sc\u00f6ggiu in po marm\u00e6scu, sampe grixu sc\u00fcu e beccu neigru.\nMangian de t\u00fcttu: pescan u pesciu in m\u00e2, ab\u00e6ran i oxelli in x\u00f6u, papuete, ratti, ma se \u00e7ibban asc\u00ec de carogne e da r\u00fcmenta ch'atr\u00f6van inte descarreghe o inti casciunetti.\nFan u niu inti sc\u00f6ggi, insce 'na ciappa cian-a, ma in sc\u00ee teiti asc\u00ec, specce quande tr\u00f6van in furmai\u00f6 bellu largu cu-ina ciappa d'ab\u00e6n de d'atu. A l'\u00fczu fan due \u00f6ve, ch'en u duggiu de quelle de galin-a.\nI grendi caccian di gren crii intermitenti cu-ina vuxe qu\u00e6xi \u00fcman-a. \nI picin intu niu fan in piu ac\u00fctu e custante pe \u00e7erc\u00e2 u pittu a-i genitu\u00ee."}
{"id": "11593", "revid": "8138", "url": "https://lij.wikipedia.org/wiki?curid=11593", "title": "Paranco differen\u00e7i\u00e2", "text": "Paranco differen\u00e7i\u00e2 o \"paranco differen\u00e7i\u00e2 de Weston\", dito asc\u00ec \"argagno a cade\u00f1a\", ap\u00e6gio mano\u00e2 pe solev\u00e2 di peixi composto de 'na taggia fissa a due r\u0153ue o poeze attacc\u00e6 che g\u00edan insemme, da 'na taggia mobbile e da 'na che\u00f1a continnoa ch'a se gh'ing\u0153ugge. E doe poeze da taggia fissa gh'han un diammetro desp\u00e6gio e sta differen\u00e7a a determina o vantaggio mecannico. O fon\u00e7io\u00f1a tiando co-e moen a parte lasca da che\u00f1a.\nDescri\u00e7ion e st\u00f6ia.\nO panco diferen\u00e7i\u00e2 o fu inventao into 1854 da l'ingreize Thomas Aldridge Weston partindo da-o prin\u00e7ippio do moinello differen\u00e7i\u00e2 e sostitoindo a corda co-ina cade\u00f1a sen\u00e7a fin, e o fu construio con l'agiutto de Richard e George Tangye. Mentre i protottipi di paranchi a cade\u00f1a f\u00e6ti da-i atri no aveivan mai fon\u00e7ionao percose d\u0153uviavan de r\u0153ue dent\u00e6 ch'arestavan incrast\u00e6 inte magge da cade\u00f1a, quello do Weston o gh'aiva de pueze co-i bordi da \"sguscia\" f\u00e6ti a onde do m\u00e6ximo passo de magge da che\u00f1a, de mainea de tegnile a sequ\u00e6o e da p\u0153u lasciale and\u00e2 sen\u00e7a che s'apontessan. A che\u00f1a asc\u00ec a l'ea st\u00e6ta produta co-in n\u0153uvo scistema de moddo che tutte e magge gh'avessan o passo identico. \nCommercializzao comme \"Paranco diferen\u00e7i\u00e2 Weston con colisse da cade\u00f1a brevett\u00e6\", o vendette 3000 pe\u00e7\u00e7i inti primmi n\u0153uve meixi e a l'Espoxi\u00e7ion Univers\u00e2 de Londra do 1862 o guaagn\u00f2 a medaggia pe originalit\u00e6, prati\u00e7it\u00e6 e successo."}
{"id": "11600", "revid": "12052", "url": "https://lij.wikipedia.org/wiki?curid=11600", "title": "Taggia (macchina)", "text": "Taggia, macchina form\u00e2 da 'na r\u0153ua \u00f2 disco, d\u00eeto poeza, ch'a g\u00eea in g\u00eeo a 'n perno ch'o passa pe-o s\u00f2 centro e o l'\u00e8 atac\u00f2u a 'na staffa. A serve a f\u00e2 scor\u00ee un cavo \u00f2 'na cadenn-a longo a s\u00f2 circonferen\u00e7a.\nDescri\u00e7ion.\nA p\u0153u ese form\u00e2 da ci\u00f9 poeze. Into lenguaggio da mainaja a l'\u00e8 ciam\u00e2 bo\u00e7\u00e7ello. A taggia a l'\u00e8 d\u00eeta \"fissa\" quande a staffa a l'\u00e8 atac\u00e2 a 'n sostegno fisso e o carrego e a for\u00e7a en applic\u00e6 a-i do\u00ee cappi da c\u00f2rda.\nA l'\u00e8 d\u00eeta \"mobbile\" quande invece a-o sostegno fisso l'\u00e8 atac\u00f2u un cappo da c\u00f2rda, o c\u00e0rrego o l'\u00e8 atac\u00f2u a-a staffa e a for\u00e7a a l'\u00e8 applic\u00e2 a l'atro estremmo da c\u00f2rda. Da-a taggia mobbile s'\u00f3t\u00e9gne un vantaggio mecannico. A combina\u00e7ion de ci\u00f9 tagge a f\u00f3rma un paranco."}
{"id": "11604", "revid": "12052", "url": "https://lij.wikipedia.org/wiki?curid=11604", "title": "Poeza", "text": "Poeza, organo de trasmiscion do m\u00f2to constituio da 'na r\u0153ua \u00f2 disco gieive intorno a-o proppio asse; a p\u0153u ese dot\u00e2 d\u0153-u\u00f1a o ciu can\u00e6 o \"sgusce\" pe acc\u0153ugge \u00e1tret\u00e0nti cavi, cade\u00f1e, corezze etc.\nA p\u0153u ese c\u00f3ment\u00e2 a un \u00e6rbo mot\u00f4 pe imprimme movimento o donque gj\u00e2 libbera in sci\u00f4 s\u00f2 asci\u00e2 pe ghi\u00e2 o rinvi\u00e2 o movimento."}
{"id": "11605", "revid": "12052", "url": "https://lij.wikipedia.org/wiki?curid=11605", "title": "Erbatico", "text": "L'erbatico a l'ea unna tascia (o nomme o ne vegne da o latin medioevale \"erbat\u012dcum\" o \"erbagium\") che ai tempi do feudalexim\u00f4 a se pagava ao padron di pascoli p\u00fcbblici in cangi\u00f4 do diritt\u00f4 de taggi\u00e4 l'erba.\nDescri\u00e7ion e st\u00f6ia.\nO termine o pueiva riferisce asc\u00ec a\u00f4 diritt\u00f4 de taggi\u00e4 l'erba sensa pagament\u00f4, comme \u00fcs\u00f4 civic\u00f4.\nIn seguito o termine o l'ha indicou anche a tascia che se pagava pe puei pascol\u00e4 e bestie."}
{"id": "11609", "revid": "1042", "url": "https://lij.wikipedia.org/wiki?curid=11609", "title": "R\u0153ua", "text": ""}
{"id": "11611", "revid": "8138", "url": "https://lij.wikipedia.org/wiki?curid=11611", "title": "Taggia", "text": ""}
{"id": "11615", "revid": "3941", "url": "https://lij.wikipedia.org/wiki?curid=11615", "title": "Reua", "text": ""}
{"id": "11616", "revid": "12052", "url": "https://lij.wikipedia.org/wiki?curid=11616", "title": "Paranco", "text": "Paranco (o panco) o l'\u00e8 'n scistema de doe tagge (o bo\u00e7elli) a ciu r\u0153ue (o poeze) conesse da un cavo. S'ad\u0153uvia, a l'uzo, pe solev\u00e2 di peixi.\nDescri\u00e7ion.\nO vantaggio mecannico o l'aomenta aomentando o nummero de r\u0153ue: "}
{"id": "11617", "revid": "140888", "url": "https://lij.wikipedia.org/wiki?curid=11617", "title": "Ghiza", "text": ""}
{"id": "11627", "revid": "2355", "url": "https://lij.wikipedia.org/wiki?curid=11627", "title": "Rezzoaglio", "text": ""}
{"id": "11628", "revid": "2355", "url": "https://lij.wikipedia.org/wiki?curid=11628", "title": "L\u2019Is\u00f6a do Canton", "text": ""}
{"id": "11629", "revid": "12052", "url": "https://lij.wikipedia.org/wiki?curid=11629", "title": "Dipartimenti fran\u00e7esi", "text": ""}
{"id": "11631", "revid": "12052", "url": "https://lij.wikipedia.org/wiki?curid=11631", "title": "Moinello", "text": "Moinello, tipo d'argagno co l'asci\u00e2 \u00f2 fuzo orizont\u00e2, dispoxitivo mecannico atto a ing\u0153ugge o desg\u0153ugge un cavo o che\u00f1a pe solev\u00e2 in peizo o pe rebel\u00e2lo.\nDescri\u00e7ion.\nSe n'atr\u0153uva soventi de legno con doe manegge de d'ato a-i po\u00e7\u00e7i pe ti\u00e2 sciu o ruxent\u00e2. De sollito o l'\u00e8 d\u0153uviao a-a proa di barchi pe sarp\u00e2 l'\u00e0ncoa, o inte straf\u00ede pe ti\u00e2 sciu o carello.\nMoinello diferen\u00e7i\u00e2.\nUn tipo particol\u00e2 o l'\u00e8 o moinello diferen\u00e7i\u00e2 ch'o g'ha o fuzo doggio, \u00f2 s\u00e6 l'\u00e8 formao da doi rolli, \u00f2 cilindri, de diammetro desp\u00e6gio che g\u00edan in sci\u00f4 m\u00e6ximo asci\u00e2; i doi cappi da corda en attacc\u00e6 a l'un e a l'atro de mainea che giando o moinello a corda a s'ing\u0153ugge inte un de mentre ch'a se desg\u0153ugge da l'atro; o peizo o ven attacao a 'na taggia mobbile ch'a score tra i doi cappi da corda. \nGjando o moinello, a taggia a monta \u00f2 a chi\u00f1a pe 'na distan\u00e7a direttamente propor\u00e7ion\u00e2 a-a diferen\u00e7a de diammetro di doi cilindri (se i doi cilindri foisan p\u00e6gi a taggia a se ne staieiva ferma li). \nO vantaggio mecannico che s'\u00f3t\u00e9gne o sai\u00e2 tanto ciu grande quante ciu pici\u00f1a a l'\u00e8 a diferen\u00e7a de diammetro di doi rolli."}
{"id": "11640", "revid": "3941", "url": "https://lij.wikipedia.org/wiki?curid=11640", "title": "Densit\u00e6 de popola\u00e7ion", "text": ""}
{"id": "11641", "revid": "3941", "url": "https://lij.wikipedia.org/wiki?curid=11641", "title": "Comuni vixin", "text": ""}
{"id": "11642", "revid": "8138", "url": "https://lij.wikipedia.org/wiki?curid=11642", "title": "Mal\u00ebre", "text": ""}
{"id": "11644", "revid": "3941", "url": "https://lij.wikipedia.org/wiki?curid=11644", "title": "A-O Scheuggio Campann-a", "text": ""}
{"id": "11645", "revid": "1211", "url": "https://lij.wikipedia.org/wiki?curid=11645", "title": "Doia", "text": "P\u00e0gina d'omonim\u00eea. Questa v\u00f4xe a peu f\u00e2 riferimento a:"}
{"id": "11650", "revid": "3941", "url": "https://lij.wikipedia.org/wiki?curid=11650", "title": "Bras\u00ee", "text": ""}
{"id": "11655", "revid": "3941", "url": "https://lij.wikipedia.org/wiki?curid=11655", "title": "Beato Angelico", "text": ""}
{"id": "11656", "revid": "3941", "url": "https://lij.wikipedia.org/wiki?curid=11656", "title": "Ugolino e Vadino Vivaldi", "text": ""}
{"id": "11662", "revid": "3941", "url": "https://lij.wikipedia.org/wiki?curid=11662", "title": "O reciamo da nostra taera", "text": ""}
{"id": "11663", "revid": "3941", "url": "https://lij.wikipedia.org/wiki?curid=11663", "title": "Mario Dagnino", "text": ""}
{"id": "11665", "revid": "1144", "url": "https://lij.wikipedia.org/wiki?curid=11665", "title": "Catans\u00e0", "text": ""}
{"id": "11666", "revid": "3941", "url": "https://lij.wikipedia.org/wiki?curid=11666", "title": "Potensa (Basilicata)", "text": ""}
{"id": "11667", "revid": "3941", "url": "https://lij.wikipedia.org/wiki?curid=11667", "title": "Camp\u00f4basso", "text": ""}
{"id": "11671", "revid": "12052", "url": "https://lij.wikipedia.org/wiki?curid=11671", "title": "Moinello diferen\u00e7i\u00e2", "text": "Into moinello diferen\u00e7i\u00e2 o fuzo o l'\u00e8 doggio, \u00f2 s\u00e6.\nDescri\u00e7ion.\nO l'\u00e8 formao da doi rolli, \u00f2 cilindri, de diammetro desp\u00e6gio che g\u00edan in sci\u00f4 m\u00e6ximo asci\u00e2; i doi cappi da corda en attacc\u00e6 a l'un e a l'atro de mainea che giando o moinello a corda a s'ing\u0153ugge inte un de mentre ch'a se desg\u0153ugge da l'atro; o peizo o ven attacao a 'na taggia mobbile ch'a score tra i doi cappi da corda. \nGjando o moinello, a taggia a monta \u00f2 a chi\u00f1a pe 'na distan\u00e7a direttamente propor\u00e7ion\u00e2 a-a diferen\u00e7a de diammetro di doi cilindri (se i doi cilindri foisan p\u00e6gi a taggia a se ne staieiva ferma li). \nO vantaggio mecannico che s'\u00f3t\u00e9gne o sai\u00e2 tanto ciu grande quante ciu pici\u00f1a a l'\u00e8 a diferen\u00e7a de diammetro di doi rolli."}
{"id": "11675", "revid": "12052", "url": "https://lij.wikipedia.org/wiki?curid=11675", "title": "Ochin de m\u00e2", "text": "Och\u00ecn de m\u00e2, numme cum\u00fcn atribuiu a-i ox\u00e9lli d'a famiggia d'i \"Larid\u00e6\". \nDescri\u00e7ion.\nSun di oxelli m\u00e6n (o cumunque d'\u00e6gua) de meddie e grosse dimensciuin, cu-u beccu forte e tortu in \u00e7imma, i ae lunghe e apin\u00e7\u00fce, dr\u00fce, a cua c\u00fcrta e qu\u00e6a, e \u00e7ampe c\u00fcrte, dr\u00fce, parm\u00e6; u diu pusteri\u00fb svil\u00fcppou. E ci\u00fcmme po-u ci\u00fc gianche cu-u mantu e i ae ci\u00fc sc\u00fce e u cap\u00fc\u00e7\u00e7u neigru o sc\u00fcu inta livrea estiva; i zueni gh'han u mantu amaciou.\nDif\u00fcxi lungu e coste de t\u00fctti i cuntinenti (ecettu l'ochin giancu ch'u se ne st\u00e0 de lungu a l'am\u00e2). Sun in gennere di migratu\u00ee par\u00e7i\u00e6 (migra i zueni o quelli ch'en ci\u00fc a nord). Fan u niu pe t\u00e6ra e solan furm\u00e2 de culonnie.\nGh'han 'na dieta opurt\u00fcnistega ch'a p\u00f6 cumprende pesci, crusta\u00e7ei, mul\u00fcschi, vermi, insetti, carogne, \u00f6ve e picin di atre specce d'oxelli, de votte ad\u00fcrti asc\u00ec. L'oumentu strameziou de r\u00fcmenta dispunibbile inte descarreghe u l'ha favuiu un nuteive incrementu du n\u00fcmeru di individdui de specce onivue.\nEn di anim\u00e6 inteligenti, cuiuxi, asperti, che exibiscian di cumpurtamenti cumplesci, prez. e culonnie se difendan insemme da-i predatu\u00ee, d\u00f6vian de furme evul\u00fce de cum\u00fcnica\u00e7iun e \u00e7erte specie en scin-a bun-e a d\u00f6vi\u00e2 u beccu cumme \u00fctenscile."}
{"id": "11676", "revid": "4818", "url": "https://lij.wikipedia.org/wiki?curid=11676", "title": "Ligurria", "text": ""}
{"id": "11682", "revid": "8138", "url": "https://lij.wikipedia.org/wiki?curid=11682", "title": "Gabian", "text": "Gabian, numme genericu di oxelli m\u00e6n da famiggia di \"Stercorariidae\".\nIn Lig\u00fcrria sun de passaggiu u gabian (\"Stercorarius parasiticus\") e u gabian neigru (\"Stercorarius pomarinus\") \nEn lunghi scin a 60 cm. cu-in beccu rub\u00fcstu cu-a punta a penaccu, i ae lunghe cu-in'avert\u00fca meddia de 120 cm., e \u00e7anpe parm\u00e6. S'as\u00fcmeggian a di grosci ochin de m\u00e2 sc\u00fci\nFan u niu in tu teren de regiuin arteghe e fan de lunghe migra\u00e7iuin, scin a l'atru emisfeu.\nPo-u ci\u00fc se \u00e7ibban de quellu ch'aroban a-i atri oxelli m\u00e6n, specce i ochin, doppu aveili scurii, anche s'en ci\u00fc grosci de liatri. Sedunca mangian asc\u00ec ventresca e carogne."}
{"id": "11686", "revid": "2355", "url": "https://lij.wikipedia.org/wiki?curid=11686", "title": "Domenico Cimarosa", "text": ""}
{"id": "11688", "revid": "3941", "url": "https://lij.wikipedia.org/wiki?curid=11688", "title": "Tolstoj", "text": ""}
{"id": "11689", "revid": "3941", "url": "https://lij.wikipedia.org/wiki?curid=11689", "title": "Vincenzo Bellini", "text": ""}
{"id": "11690", "revid": "2355", "url": "https://lij.wikipedia.org/wiki?curid=11690", "title": "Ventaroa", "text": ""}
{"id": "11691", "revid": "3941", "url": "https://lij.wikipedia.org/wiki?curid=11691", "title": "St\u00f6ia de l'agricolt\u00f9a", "text": ""}
{"id": "11692", "revid": "1144", "url": "https://lij.wikipedia.org/wiki?curid=11692", "title": "Principato de Monego", "text": ""}
{"id": "11694", "revid": "3941", "url": "https://lij.wikipedia.org/wiki?curid=11694", "title": "Carolinn-a do N\u00f2rd", "text": ""}
{"id": "11695", "revid": "3941", "url": "https://lij.wikipedia.org/wiki?curid=11695", "title": "Arscenigo", "text": ""}
{"id": "11696", "revid": "3941", "url": "https://lij.wikipedia.org/wiki?curid=11696", "title": "Bermudd-a (Na\u00e7ioin)", "text": ""}
{"id": "11697", "revid": "3941", "url": "https://lij.wikipedia.org/wiki?curid=11697", "title": "Nommi offi\u00e7ia de l'Union Sovietica", "text": ""}
{"id": "11698", "revid": "3941", "url": "https://lij.wikipedia.org/wiki?curid=11698", "title": "S. Nicol\u00f2 do Boschetto", "text": ""}
{"id": "11702", "revid": "2355", "url": "https://lij.wikipedia.org/wiki?curid=11702", "title": "Unga\u00efa", "text": ""}
{"id": "11703", "revid": "2355", "url": "https://lij.wikipedia.org/wiki?curid=11703", "title": "Bulg\u00e2ia", "text": ""}
{"id": "11705", "revid": "3941", "url": "https://lij.wikipedia.org/wiki?curid=11705", "title": "N\u00f2rvexa", "text": ""}
{"id": "11706", "revid": "3941", "url": "https://lij.wikipedia.org/wiki?curid=11706", "title": "Sviss\u00eba", "text": ""}
{"id": "11707", "revid": "3941", "url": "https://lij.wikipedia.org/wiki?curid=11707", "title": "San Vin\u00e7enzo e Grenadinn-e", "text": ""}
{"id": "11708", "revid": "3941", "url": "https://lij.wikipedia.org/wiki?curid=11708", "title": "And\u00f2rra", "text": ""}
{"id": "11709", "revid": "3941", "url": "https://lij.wikipedia.org/wiki?curid=11709", "title": "Renania Palatino\u00f6", "text": ""}
{"id": "11711", "revid": "3941", "url": "https://lij.wikipedia.org/wiki?curid=11711", "title": "Giovanni Boccaccio", "text": ""}
{"id": "11713", "revid": "12052", "url": "https://lij.wikipedia.org/wiki?curid=11713", "title": "Magrun grossu neigru", "text": "Magrun grossu neigru (\"Phalacrocorax carbo\"), grossu oxellu de m\u00e2 de c\u00f4 sc\u00fcu, cu-in lungu beccu a canc\u00e6tu e in lungu collu a cantabr\u00fcn-a. U l'e lungu da 70 a 102 cm., cu-in avert\u00fca de \u00e2e da 121 a 160 cm.\nDescri\u00e7ion.\nU x\u00f6a bassu, a 'n metru da l'\u00e6gua, cun sbatte di \u00e2e cunstante. U passa tantu tempu inmobbile in sc\u00ee sc\u00f6ggi a suigi\u00e2se, soventi cu-e \u00e2e averte pe sci\u00fcg\u00e2se e ci\u00fcmme, doppu c'u l'ha f\u00e6tu u bagnu.\nEcelente pesc\u00f2u, u se bulla ogni men\u00fctu, u l'aresta sutt'\u00e6gua scin-a 45 segundi, u turna sci\u00fc, magara 100 metri ci\u00fc in la, u repiggia u sci\u00f2u pe chinze segundi e u se bulla turna.\nP\u00e2 che in Cinn-a e in Giapun \u00ee d\u00f6vian pe pesc\u00e2: i tegnan lig\u00e6 o-u stril\u00e6n e ghe strenzan in la\u00e7\u00e7u o-u collu de moddu che nu possan cul\u00e2 i pesci che piggian; i fan an\u00e2 inte l'\u00e6gua e da p\u00f6 \u00ee tian sci\u00fc e ghe fan caci\u00e2 i pesci che gh'\u00e8 arestou intu canuezu."}
{"id": "11721", "revid": "12052", "url": "https://lij.wikipedia.org/wiki?curid=11721", "title": "San Fran\u00e7esco", "text": "Fran\u00e7esco d'Ascixi, santo (Ascixi ca. 1182 - 1226), fondat\u00f4 di fratti meno\u00ee de clarisse e do ter\u00e7'orde fran\u00e7escan. O l'\u00e8 un di santi ciu vener\u00e6 da crestianit\u00e6: o voeiva ripercor\u00ee a vitta povia de Cristo e di apostoi e, comme liatri, mette in pratica o Vangelo amando o proscimo. \nVitta.\nO po\u00e6, P\u00ea de Benardon, sollito rec\u00e2se in Fran\u00e7a pe o so commercio de tesciui, p\u00e2 ch'o l'avesse conduto da-a Proven\u00e7a in Ascixi a spoza, madonna Pica; pe questo o l'avi\u00e6 mutao in quello de Fran\u00e7esco (\"fran\u00e7eize\") o nomme de batteximo (Zane) do figgio. Fran\u00e7esco, gar\u00e7on, o studi\u00f2 un po de latin, ciu e megio (ma no ben) o fran\u00e7eize; o l'impreize asc\u00ec a scrive, ma ass\u00e6 m\u00e2 (za \u00e7elebre o preferiva firm\u00e2 con un segno de croxe). \nA so zoene\u00e7\u00e7a, trascorsa se\u00f1a e spenscer\u00e2, a-o vidde in arme, a difende Ascixi contra Peruggia. F\u00e6to prexon\u00ea doppo o scontro de Collestradda (1204) e cheito gravemente marotto doppo a so libia\u00e7ion, o tent\u00f2 torna a carrea di arme, ma, mentre o l'andava a razonze in Puggia e truppe de Guart\u00ea de Brienne, o s'aferm\u00f2 a Spoleto e o torn\u00f2 inder\u00ea. \nComen\u00e7\u00f2 cosc\u00ec un remescio interi\u00f4 ch'o curmin\u00f2 inta converscion. \u00ab Essendo mi in peccao, troppo am\u00e2o me paiva vedde i leproxi, ma o Segn\u00f4 m\u00e6ximo o me condusse fra l\u00f4 e mi exer\u00e7itei mizeicordia con l\u00f4. E partindomene, \u00e7o che m'ea parsciuo amao me fu convertio in do\u00e7e\u00e7\u00e7a inte l'a\u00f1imo e into corpo. E da p\u0153u tardei poco e sciortii da-o seccolo\"; cosc\u00ec l\u00ea m\u00e6ximo a-a vigilia da morte o descrisse a so \"converscion\" che, in l\u00ea, nasci\u00fao e educao cattolicamente, a conscistette into trov\u00e2 vivagna de gioia spiitu\u00e2 e materi\u00e2 inte quello che a debole\u00e7\u00e7a uma\u00f1a a ritegne fonte de verg\u0153ugna e de d\u00f4. A l'ea, in \u00e2tri termini, una valuta\u00e7ion de quelli che son i obrighi do crestian verso i proppri fr\u00e6. A decixon a fu preiza davanti a-o croxefisso da gexetta de S. Damian, a-i p\u00ea do monte Subaxo. \u00bb (aotunno 1206). \nDoppo un meize de retio, invan \u00e7ercao da-o po\u00e6, o Fran\u00e7esco, ancon in\u00e7erto in sci\u00e2 via da segu\u00ee, o torn\u00f2 a Ascixi. Ch\u00ec scciup\u00f2 o contrasto co-o po\u00e6; e percose i din\u00e6 ean o pretesto pe o qu\u00e6 o Benardon o perseguitava o figgio, questi, \u00e7itao a giudi\u00e7\u00e7io de nanti a-o vesco, o se spugi\u00f2 sci\u00f1a di abbiti ch'o l'indossava, affermando che da alloa o no l'avi\u00e6 ciu invocao o po\u00e6 Peo ma o \"Po\u00e6 nostro chi \u00e8 inti \u00e7\u00ea\" (arv. 1207). Da aloa o l'and\u00f2 sempre ciu afinandose a voca\u00e7ion e l'esperien\u00e7a interi\u00f4, ch'a port\u00f2 o Fran\u00e7esco a \u00e7erc\u00e2 no una prattica de ascetismo e de pua contempra\u00e7ion, ma di comparte\u00e7\u00e7ipi e di fr\u00e6. O 24 frev. do 1209 o sacerdote che inta cappella da Por\u00e7iuncoa o \u00e7elebrava a Messa a-a prezen\u00e7a do Fran\u00e7esco, o parse formul\u00e2, co-a lettua de \"San Matt\u00ea 10, 5 segg.\" ch'o riferisce da miscion afid\u00e2 da Gexo a-i Dozze, o programma a-o qu\u00e6 o Fran\u00e7esco o l'ea st\u00e6to ciamao. O mondo o l'aiva ancon bez\u0153ugno de \u00ease riportao a conscider\u00e2 comme meta unnica e proscima do so travaggio o Regno di \u00e7\u00ea e D\u00ea o n'aiva costituio l\u00ea, Fran\u00e7esco, arado. \nA-i pochi compagni (Benardo da Quintavalle, Peo Cattan, Egidio d'Ascixi, Angeo Tancreddi, fr\u00e6 Mass\u00ea, fr\u00e6 Lion, fr\u00e6 Zeneivio), che fito s'arecugettan in gio a-o Fran\u00e7esco, o comunic\u00f2 a miscion ri\u00e7evua ripetendo e paole do Gexo che l'aveivan tanto corpio. Inti pochi incixi do Vangelo che prescriveivan d'and\u00e2 predicando o Regno di \u00e7\u00ea, sen\u00e7a port\u00e2se apr\u0153uvo \u00f3o ni argento, ni bisacche, ni toneghe, ni sandole, ni baston e de intr\u00e2 inte case saiando co-o d\u00ee \"paxe a questa caza\", e che constituin a sostan\u00e7a da breve reggola da Fran\u00e7esco prezent\u00e2 into 1210 a Innoxen\u00e7io III, in Romma, gh'\u00e8 tutto o programma religiozo de Fran\u00e7esco. \nQuesto o no fu, ni vosse \u00ease, a-e so origgine, che 'na rencarna\u00e7ion pe-i ommi do sec. XIII, da \"met\u00e0noia\" neotestamentaia. Fran\u00e7esco o l'ebbe nettiscima sensa\u00e7ion de l'importan\u00e7a ecce\u00e7ion\u00e2 do compito ch'o gh'ea st\u00e6to providen\u00e7ialmente affiao: \"mi no v\u0153uggio marc\u00e2 atra via e f\u0153uzza de vitta ch'a no segge quella mizeicordiozamente mostraame e donaame da-o Segn\u00f4. O qu\u00e6 o me disse \"quod volebat me esse unum novellum pactum in hoc mundo et noluit nos ducere per viam aliam quam per istam scientiam\". O progetto tuttavia o sciuscit\u00f2 inta curia roma\u00f1a - f\u00e6ta guardinga da-o pullul\u00e2 di movimenti \"apostollichi\" eterodosci - de difficort\u00e6, super\u00e6 gra\u00e7ie a-a prote\u00e7ion do vesco d'Ascixi e do carden\u00e2 Zane de [[San Po\u00f9lo]+. A lezendia a l'attribu\u00ec ciu tardi a Innoxen\u00e7io III o \u00e7ellebre s\u0153unno; comunque o pappa o l'impart\u00ec a-o Fran\u00e7esco a tozua e o concesse 'na primma aprova\u00e7ion. \nO Fran\u00e7esco co-i compagni o torn\u00f2 a Ascixi, fissandose a Rivotorto, quindi a-a [[Por\u00e7ioncoa]], onde o dette l'abito a [[santa Ci\u00e6a]] (1212). Ma za o pensava de predic\u00e2 no soltanto in Italia. Doppo un vi\u00e6gio a Romma (foscia o conobbe alloa a nobbile Iacopa Franzipan, notta asc\u00ec comme Iacopa di Setteso\u00ee), lasciao in Ascixi comme so vicaio fra' Peo Cattan, o s'imbarc\u00f2 a [[Anconn-a|Anco\u00f1a]] in sce una nave ch'a sarpava pe l'Oriente; una tempesta a-o gett\u00f2 in sce-e coste darmate (1212-13; segondo atri 1214-15) de donde o torn\u00f2 in pattria. Ni ciu afortunao o fu un tentativo de pass\u00e2 into [[Marocco]] (probabilmente 1214-15), perch\u00e9 in [[Spagna]] una grave maotia a o l'obrig\u00f2 a torn\u00e2. \n\u00c7elebrando inta [[Pentecoste]] do 1217 a primma adunan\u00e7a gener\u00e2 di so religioxi, o l'aiva afermao l'oportunit\u00e6 de alarg\u00e2 o campo do travaggio apostolico, dividendo in provin\u00e7e l'Italia e stabilindo de miscioin inti paixi d'otrarpe e inta [[Sciria]]. L'entuxiasmo do santo o l'aiva cosc\u00ec f\u00e6to re\u00e2t\u00e2 o c\u0153u de tutti, che into capittolo de l'anno doppo sei fratti meno\u00ee se recon in Marocco, dove Benardo e i \u00e2tri subin o [[mart\u0153uio]] (1220). Fran\u00e7esco m\u00e6ximo, \u00e7elebrao a-a Por\u00e7iuncoa o segondo capittolo gener\u00e2, into 1219, o se diresse torna a-a votta de Anco\u00f1a pe pass\u00e2 in Oriente. In agosto o l'ea a [[Damietta]] assedi\u00e2 da-i Crox\u00e6; da p\u0153u, con fratte Inluminao, o se prezent\u00f2 a-o surtan [[al-Malik al K\u0101mil]], pe annon\u00e7i\u00e2ghe o Vangelo. O n'ariesc\u00ec a convert\u00eelo, ma o no sub\u00ec arcu\u00f1a persecu\u00e7ion, an\u00e7i o re\u00e7eve' da l\u00ea un sarvaconduto, munio do qu\u00e6 o vixit\u00f2 indisturbao a [[Palesti\u00f1a]]. \n[[Immaggine:Regra bulada.jpg|thumb|sinistra|300 px|\"A Reggola\"]]\nMa e noti\u00e7\u00e7ie che ghe zonzeivan da l'Italia l'indussan a torn\u00e2 (1220, aotunno). L'ea apr\u0153uvo a determin\u00e2se in sen a-o movimento una crixi de sviluppo ch'a mena\u00e7\u00e7ava de snatur\u00e2 l'essen\u00e7a do messaggio fran\u00e7escan. D'\u00e2tra parte a curia a l'aiva compreizo che, se immenso vantaggio o ghe sai\u00e6 derivao da-o movimento fran\u00e7escan, questo, nasci\u00fao comme movimento de apostoi, no ligao a de sede fisse e a una norma canonnega, privo de 'na regol\u00e2 discipli\u00f1a interna, o no l'avi\u00e6 posci\u00fao costitu\u00ee quarcosa de davei salut\u00e2 pe a vitta da Gexa, se no foise st\u00e6to inquadrao inta so organizza\u00e7ion. L'ambiente into qu\u00e6 ea st\u00e6to reclutao i primmi seguaxi do santo o l'ea otr'a \u00e7o ass\u00e6 eterogeneo: laichi e ecclexiasteghi, ommi de cortua e anarfabeti, asceti e ommi d'a\u00e7ion ean fatalmente port\u00e6 a vedde e a interpret\u00e2 ciaschedun a so moddo l'ide\u00e2 bandio da-o santo. \nQuesto inconvegninte o l'aiva za assonto de propor\u00e7ioin allarmante quande, co-o mortipric\u00e2se di fratti, o Fran\u00e7esco s'ea attrovao in gio no ciu una comunit\u00e6 de pochi entuxiasti sozov\u00e6 da-a so personalit\u00e6 religioza, ma una folla de seguaxi che no saveivan distingue l'ammira\u00e7ion e a devo\u00e7ion pe l\u00ea da-i attezamenti a liatri istintivamente suggerii da-a propria personalit\u00e6. A stoia de l'\u0153uvia savia co-a qu\u00e6 a curia a poze a poco a poco l'orde nascente sotta o so controllo diretto, mentre Fran\u00e7esco o s'induxeiva a abbandon\u00e2 (aotunno 1220) inte moen de 'n so vicaio a carrega de superi\u00f4 gener\u00e2 p\u00f9 \u00e7ercando a-o tempo m\u00e6ximo de mantegn\u00ee l'\u00e2ta dire\u00e7ion do movimento, conservando a questo o carattere aotonomo e libero impressoghe a-e origgine, a l'\u00e8 asc\u00ec una stoia de tribola\u00e7ioin pe o santo, no sempre bon a intende i scopi da curia, bench\u00e9 ascistio e, inti rapporti con questa, protetto da-o carden\u00e2 Ugoin di Conti (o fut\u00fao pappa [[Grig\u0153u IX]]). \nMa Fran\u00e7esco o no vosse adot\u00e2 a reggola di Beneitin \u00f2 di Aostignen e o vosse d\u00e2ne a-i so fr\u00e6 u\u00f1a conforme a-o so spiito; solo doppo aomanco doi tentativi (un di qu\u00e6 o l'\u00e8 rapprezentao da-a cosc\u00ec d\u00edta \"Reggola primma\" - in realt\u00e6 segonda - do 1221 prezent\u00e2 a-o capittolo de quell'anno, foscia quello m\u00e6ximo d\u00eeto \"de st\u0153ue\" e into qu\u00e6 fu asc\u00ec decizo l'invio di miscionai in Germania) o l'ariesc\u00ec inte l'intento, compilando una Regola, in grao de soddisf\u00e2 insemme e so aspia\u00e7ioin e i exigen\u00e7e da Gexa. \nA Reggola a fu aprov\u00e2 da [[Onoio III]] o 29 novembre 1223, d\u00e6ta ch'a p\u0153u \u00ease assonta comme quella da nascita de l'orde fran\u00e7escan. Ma a l'\u00e8 asc\u00ec a d\u00e6ta co-a qu\u00e6 comen\u00e7a a \"pascion\" do santo. No ghe dava paxe o disciddio fra quant'o l'aiva assunao e l'eviden\u00e7a di f\u00e6ti; varie maotie minavan quello corpo che e fadighe e i aosterit\u00e6 aveivan indebolio. Montao, comme di atre votte, in sci\u00f4 Monte da Verna, donaoghe da-o conte Orlando di Catten, l\u00e0, durante a [[Qu\u00e6xima]] do 1224, mentre in ora\u00e7ion o spaximava de sent\u00ee o mart\u0153uio inefabbile do Cristo e de prov\u00e2 insemme l'ardente e sciammezante cait\u00e6, o sent\u00ec un che de misteiozo travagi\u00e2 in l\u00ea: e moen e i p\u00ea mostravan di neigri cioi carnoxi e into peto s'ea produto 'na ciaga sanguinante. Ma o sofriva asc\u00ec fixicamente, indebolio da di do\u00ee viscer\u00e6 e da-a maotia a-i \u0153uggi ch'a-o l'aiva reizo squ\u00e6xi orbo. \nAsc\u00ec inta sofferen\u00e7a - tornao inta valle de [[Rieti]], a Fonte Combo e a Greccio - o trovava motivo de do\u00e7e seenit\u00e6: do 1223 l'\u00e8 o prezeppio de Greccio, do 1225 o Cantego de creatue. Tornao, pe mo\u00ee (doppo a permanen\u00e7a inte l'episcopio de Ascixi), a-a Por\u00e7ioncoa, doppo avei ciammao a l\u00ea a so protettrixe Iacopa di Settes\u0153uggi, o se conged\u00f2 da-i fr\u00e6 e o l'espresse into so testamento (ch'o vosse foise oservao comme suplemento a-a Reggola, vetando che questa e quello foisan ogetto de glose \u00f2 interpreta\u00e7ioin) tutti quelli prin\u00e7ippi che, p\u00f9 cosc\u00ec vexin a-o so spiito, no aveivan posci\u00fao \u00ease espresci inta Reggola; o mo\u00ec, circondao da-i so fratti, o 3 ott. 1226, doppo o tramonto. \nO fu canonizzao o 16 luggio 1228.\nIconografia.\nA ciu antiga inmaggine de Fran\u00e7esco l'\u00e8 d\u00e6ta da un affresco do Sacro Speco, a Subiaco, probabilmente eseguio ancon vivente o santo e de seguo anteri\u00f4 a-a so canonizza\u00e7ion; o Fran\u00e7esco o gh'app\u00e2 con un'esprescion do\u00e7e e se\u00f1a, con di tr\u00e6ti caratteristeghi (\u0153uggi ci\u00e6i) contrastanti co-a descri\u00e7ion da so figua fixica lasci\u00e2 da [[Tomaxo da \u00c7elan]]. Da-o XIII sec. ([[Margaiton]], [[\u00c7immab\u00f2]], [[Giotto]]) in \u00e7a a lezendia de Fran\u00e7esco e a so figua fun ogetto de inalumieive rapresenta\u00e7ioin, e de intreghi cicli pitorrichi e scurtoii. Attributi abitu\u00e6 son l'abbito e e stimmate.\nFeste e patron\u00e6ghi.\nSe festezza o [[4 \u00f2t\u00f4bre]]; e s\u00ecigmate, [[17 set\u00e9nbre]]; atre feste inte l'orde: transla\u00e7ion, [[25 mazzo]]; canonizza\u00e7ion, [[16 l\u00fbggio]]; aprova\u00e7ion da Regola, [[16 arv\u00ee]]. \nCon [[Santa Catt\u00e6\u00f1a da Siena]], o l\u00e8 o patrono prin\u00e7ip\u00e2 de l'Italia. O l'\u00e8 asc\u00ec o protet\u00f4 di anim\u00e6, de l'[[ecologia]] e di comercianti.\nAtri prog\u00e8tti.\n[[Categor\u00eea:Biograf\u00ece]]\n[[Categor\u00eea:santi]]"}
{"id": "11722", "revid": "4818", "url": "https://lij.wikipedia.org/wiki?curid=11722", "title": "Magruin", "text": "Magruin, numme generricu de 'na riga d'oxelli de m\u00e2 che pe pesc\u00e2 van sutt'\u00e6gua.\nP\u00f6an apartegn\u00ef a tr\u00e6 famigge desp\u00e6ge:\ni \"falacrocora\u00e7idi\" (fr. \"cormoran\", ing. \"cormorant\", saiv'a d\u00ee \"crou marin\", ma da nu cunfunde cu-u crovu de m\u00e2!)\ne i \"podi\u00e7ipedidi\" (saiv'a d\u00ee \"cu-i p\u00ea inder\u00ea\", che u Carvi u ciamma \"Culimbi\", ma i culimbi su-in'atra famiggia!) \nCunfruntandu e funte scrite \n e l'internet nu s'accapisce ben a differen\u00e7a tra u \"magrun scciavun\" e u \"magrun t\u00fcrcu\": un di du\u00ee u l'ha da ese u \"Podiceps nigricollis\" ch'u l'ass\u00fcmeggia tantu o-u \"Podiceps auritus\": ma qu\u00e6lu?\nReferen\u00e7e.\n&lt;references&gt;"}
{"id": "11723", "revid": "4818", "url": "https://lij.wikipedia.org/wiki?curid=11723", "title": "Agugia di c\u00e2sotti", "text": ""}
{"id": "11724", "revid": "3941", "url": "https://lij.wikipedia.org/wiki?curid=11724", "title": "Da San Francesco da Paola", "text": ""}
{"id": "11726", "revid": "12052", "url": "https://lij.wikipedia.org/wiki?curid=11726", "title": "Palestinn-a - Aut\u00f2rit\u00e6 Palestineixe", "text": ""}
{"id": "11736", "revid": "141439", "url": "https://lij.wikipedia.org/wiki?curid=11736", "title": "J.-J. Rousseau", "text": ""}
{"id": "11737", "revid": "12052", "url": "https://lij.wikipedia.org/wiki?curid=11737", "title": "Jean-Jacques Rousseau", "text": "Jean-Jacques Rousseau - Filozofo e scrit\u00f4 (Zeneivia 1712 - Ermenonville, Oise, 1778).\nBiografia.\nFiggio de 'n rel\u0153ui\u00e2, o no l'ebbe una regol\u00e2 instru\u00e7ion, e a soli trezz'anni o fu mandao comme apprendista presso un inciz\u00f4, ocupa\u00e7ion ch'o l'avi\u00e6 ben fito abbandonao pe fuzz\u00ee in Savoia, comen\u00e7ando una vitta dezorden\u00e2 ch'a sai\u00e6 di\u00e2 ben di anni. Indiri\u00e7ao da-o parrego de Confignon, un villaggio vexin a Zeneivia, a Annecy, presso M.me Louise-El\u00e9onore de Warens, o fu da questa a so votta indiri\u00e7\u00e7ao a Turin, inte 'n ospi\u00e7\u00e7io pe catecumeni, dovv'o Rousseau o l'abbandon\u00f2 l'originaia f\u00e8 carvinista e o fu battezzao segondo o rito catollico (1728). Repigiao ben fito a vitta ramenga, o s'ocup\u00f2 inti succescivi quattr'anni in umili loei presso de famigge scignor\u00ee, pe da p\u0153u razonze torna M.me de Warens, da qu\u00e6 o l'aiva da vegn\u00ee amante. Inti anni trascorsci con questa inta resciden\u00e7a campestre de Les Charmettes, inti presci de Chamb\u00e9ry, o se dedic\u00f2 a vaste lettue e a un'intensa attivit\u00e6 de studdio, privilegiando in particol\u00e2 a muxica. \nDoppo un urteri\u00f4 periodo de vi\u00e6gi pe-a Fran\u00e7a e a Svi\u00e7\u00e7era, o torn\u00f2 ancon da-a Warens, transferiase into frattempo a Chamb\u00e9ry; ma a pascion ch'a l'aiva ligao i doi a l'ea z\u0153umo\u00e6 ezaoria e o Rousseau o s'allontan\u00f2 definitivamente da-a so protett\u00f4a, occupandose comme precett\u00f4 a Lion (1738-40). Into 1741 o l'ea a Pariggi, donde o pratic\u00f2 prevalentemente l'attivit\u00e6 de copista de muxica e dovve, into 1745, o se lig\u00f2 a una popola\u00f1a, Th\u00e9r\u00e8se Levasseur, da-a qu\u00e6 o l'ebbe varri figgi, che fun affid\u00e6 a-a cait\u00e6 pubbrica. Doppo un breve periodo a Vene\u00e7\u00e7ia, ond'o fu segretaio de l'alloa ambasciao de Fran\u00e7a, o torn\u00f2 a Pariggi e ch\u00ec o l'intr\u00f2 in contatto co-i filozzofi de l\"Encyclop\u00e9die\", Diderot, Condillac, Fontenelle, Voltaire, F. M. Grimm. \nDa Diderot o ri\u00e7eve' l'invio a collabor\u00e2 a l'\u0153uvia, a-a qu\u00e6 o contribu\u00ec co-e voxe de muxica (da p\u0153u pubbric\u00e6 a parte comme \"Dictionnaire de musique\", 1764) e co l'articcolo \"\u00c9conomie politique\", into qu\u00e6 za emerzeiva i concetti fondament\u00e6 da so \u0153uvia in sce-o contr\u00e6to soci\u00e2. A-o 1750 remonta o so \"Discours sur les sciences et les arts\", composto in \u00f3caxon de un concorso bandio da l'Accademia de Dixon in sci\u00f4 tema \"Se o progresso de scien\u00e7e e di arte o l'agge contribuio a amegio\u00e2 i costummi\". Into so scrito, co-o qu\u00e6 o guaagn\u00f2, o Rousseau rispondeiva negativamente a-o quexito de l'Accademia, mettendo praticamente in discuscion o val\u00f4 che i inluministi attribuivan a-o progresso e sostegnindo pe contra l'aomento da degrada\u00e7ion mor\u00e2 in connescion co l'evolu\u00e7ion da \u00e7ivilizza\u00e7ion. Texi, questa, che o Rousseau o l'avi\u00e6 ribadio e articolao into \"Discours sur l'origine et les fondements de l'in\u00e9galit\u00e9 parmi les hommes\", composto into 1754 in risposta sto ch\u00ec asc\u00ec a 'n quexito de l'Accademia de Dixon. Con questo segondo scrito i rapporti co-i en\u00e7iclopedisti, za aven\u00e6 a caoza do primmo, se rompin definitivamente e o Rousseau o pass\u00f2 a Zeneivia, dovve o fu accugeito con grendi ono\u00ee e dove o torn\u00f2 a l'originaia fe' carvinista. \nTornao into m\u00e6ximo anno a Pariggi, o s'areti\u00f2 da p\u0153u presso Montmorency, dove, ospite de M.me d'\u00c9pinay e da p\u0153u do maresciallo de Luxembourg, o compoze e so \u0153uvie ciu importante, \"Julie ou la Nouvelle H\u00e9lo\u00efse\" (1761), \"\u00c9mile ou sur l'\u00e9ducation\" e o \"Contrat social\" (tutti doi do 1762). Constreito a abbandon\u00e2 a Fran\u00e7a quande e so \u0153uvie (l\"\u00c9mile\" e o \"Contrat\" in particol\u00e2) fun giudic\u00e6 peigoze in sci\u00f4 cian politico e religiozo, o trov\u00f2 refuggio in Svi\u00e7\u00e7ea, a M\u00f4tier-Travers, presso Neuch\u00e2tel, donde o compose e \"Lettres \u00e9crites de la montagne\" e o comen\u00e7\u00f2 a travagi\u00e2 a-e \"Confessions\" (apparse postume in 4 vol., 1781-88). Ospite de D. Hume a Wootton (1766), o romp\u00ec ben fito co-o filozofo sco\u00e7eize pe via do so carattere sempre ciu raozo e de manie de persecu\u00e7ion de qu\u00e6 o commen\u00e7ava a sofr\u00ee. Tornao in Fran\u00e7a, o se stabil\u00ec torna a Pariggi (1770); incurante do mandao de cattua inti so confronti, o visse sempre ciu in solituddine, dedicando o so tempo a-a stezua de \"R\u00eaveries du promeneur solitaire\" e di \"Dialogues\" oss\u00e6 \"Rousseau juge de Jean-Jacques\". Ospite do marcheize de Girardin a Ermenonville, ch\u00ec o mo\u00ec, inta n\u0153utte tra o 2 e o 3 luggio do 1778.\nO contr\u00e6to soci\u00e2.\nO pensceo filozofico-politico de Rousseau o se colloca da un lao inte 'na poxi\u00e7ion eccentrica a peto de l'idea illuministega de progresso, segge in senso conoscitivo segge in senso mor\u00e2, mentre o recuppera da l'atro di temi politichi fondamentalmente inluministeghi. Scin da-o \"Discours sur les sciences et les arts\" se riscontra in Rousseau un attezamento polemmico inti confronti de quello che a-i illuministi o l'appaiva in\u00e7ivilimento e raffinamento, mentre in realt\u00e6 o no l'ea atro, a-i so \u0153uggi, che mortifica\u00e7ion e anullamento da spontaneit\u00e6 caratteristega de l'ommo e di rapporti umoen no ancon contamin\u00e6 da-e conven\u00e7ioin da societ\u00e6 civilizz\u00e2 (spontaneit\u00e6 che Rousseau into primmo discorso o vedde rappresent\u00e2 inte \u00e7itt\u00e6-stato de l'antiga Gre\u00e7ia). De ch\u00ec a texi radic\u00e2 che \"e nostre a\u00f1ime se son corotte inta mezua inta qu\u00e6 e nostre scien\u00e7e, e nostre arte han progredio verso a perfe\u00e7ion\". \nL'argomento fondament\u00e2 do Rousseau, bazao in sce l'ipottexi de l'existen\u00e7a de una natua uma\u00f1a incorotta ch'a sai\u00e6 degener\u00e2 moralmente a caoza di rapporti instaor\u00e6se inte cosc\u00ec d\u00edte societ\u00e6 \u00e7iv\u00ee (e l'\u00e8 eviddente ch'o Rousseau o generalizzava sorvettutto i tr\u00e6ti da societ\u00e6 fran\u00e7eize do so tempo), o l'imponeiva un ciarimento circa e caratteristeghe de l'ommo a-o de f\u0153ua de queste societ\u00e6. A t\u00e2 ascceimento l'ea dedicao o succescivo \"Discours sur l'origine et les fondements de l'in\u00e9galit\u00e9 parmi les hommes\", dovve o Rousseau o l'ipotizza, bench\u00e9 soltanto in sci\u00f4 cian concetto\u00e2 e no in sce quello storico, un \"stato de natua\" da-o qu\u00e6 l'ommo o se sai\u00e6 de man in man sempre ciu allontanao: l'ipottexi do stato de natua a consente a-o Rousseau de delini\u00e2, pe sottra\u00e7ion de conven\u00e7ioin e di artifi\u00e7ioxit\u00e6 introdute da-a societ\u00e6, quelle caratteristeghe uma\u00f1e no inquin\u00e6 da-a \u00e7ivilizza\u00e7ion, de qu\u00e6, sciben che no inte l'aspetto ciu primitivo, o Rousseau o vaghezza o ripristino. A differen\u00e7a do stato de natua hobbexian, quello do Rousseau o no l'\u00e8 bazao in sce un'inmaggine aggresciva de l'ommo; ciutosto, l'\u00e8 legittimo ipotizz\u00e2 una completa armonia tra ommo e natua: sodisfaxendo e so exigen\u00e7e primaie e svilupando un sentimento de compascion inti confronti di proppi scimmili, l'ommo o l'\u00e8, in natua, inte 'na condi\u00e7ion de izoamento che, s'a n'impedisce da un lao o sviluppo mor\u00e2 e intelletto\u00e2, a ghe precludde da l'atro l'aquixi\u00e7ion de quelle caratteristeghe deleteie indute da-a \u00e7ivilizza\u00e7ion (egoismo, aggrescivit\u00e6, prevarica\u00e7ion). \nInt'o stato de natua no existe propiet\u00e6 ni soverciaja e i esei umoen se tr\u0153uvan praticamente inte 'na condi\u00e7ion de assoluta libert\u00e6 e ingoan\u00e7a. Co-a nascita de primme comunit\u00e6 patriarc\u00e6, avegnua quande i scingoli s'en avisti di vantaggi che derivan, in sce-o cian de l'aotoconserva\u00e7ion, da-o f\u00e2 parte de un gruppo organizzao, commen\u00e7a a delini\u00e2se e primme rudiment\u00e6 forme de societ\u00e6, o nucleo originaio de qu\u00e6 o l'\u00e8 rapprezentao da-a famiggia. A questi raggruppamenti, che pe o Rousseau costituiscian l'ezempio ciu feli\u00e7e d'organizza\u00e7ion soci\u00e2, segoe tuttavia de forme sociale sempre ciu struttur\u00e6, sorvetutto pe via de l'avvento da propiet\u00e6. Apropiandose da t\u00e6ra e di so produti, inventando e d\u0153uviando e primme tecniche de transforma\u00e7ion da natua, comme a metallurgia e l'agricortua, emerze cian cian a societ\u00e6 \u00e7iv\u00ee, fond\u00e2 in sce-a distin\u00e7ion tra \"m\u00e6\" e \"to\" e in sce-a dexingoan\u00e7a che, pe garant\u00ee a propiet\u00e6, e lezze vegnan a codific\u00e2. In t\u00e2 moddo l'umanit\u00e6 a sai\u00e6 sciortia definitivamente da-e originaie condi\u00e7ioin de naturalit\u00e6 pe struttu\u00e2se inte 'n'organizza\u00e7ion coer\u00e7itiva, fond\u00e2 in sce-a distin\u00e7ion tra ricchi e povei, padroin e scciavi. Tuttavia questa accuza lan\u00e7\u00e2 da o Rousseau contra a societ\u00e6 \u00e7iv\u00ee e e so struttue a no scignificava o dexideio de riport\u00e2 inder\u00ea l'umanit\u00e6 \"inte foreste co-i orsci\", a l'originaia innoxen\u00e7a e ingoan\u00e7a. Se trattava invece, e questo o l'\u00e8 o scopo do \"Contrat social\", de defin\u00ee i fondamenti de una n\u0153uva societ\u00e6 in grao de ristabil\u00ee \"into drito l'ingoan\u00e7a natur\u00e2 fra i ommi\"; se trattava de trov\u00e2 i fondamenti de 'na societ\u00e6 giusta: in questo o Rousseau o torna a condividde e prospetive de riforma politica che inspion e polemmiche inluministe. \nO problema do \"contr\u00e6to soci\u00e2\" o l'\u00e8 quello de trov\u00e2 una forma de associa\u00e7ion pe-a qu\u00e6 ognidun, protetto da-a for\u00e7a comu\u00f1a de tutti, o l'areste patron de l\u00ea e libbero. Fin do contr\u00e6to \u00f2 patto soci\u00e2 o l'\u00e8 dunque an\u00e7itutto de garant\u00ee a libert\u00e6 de ciaschedun, ch'a no sai\u00e2 ciu a libert\u00e6 natur\u00e2 do stato de natua, perdua con questo, ma a libert\u00e6 ch'a nasce da-o contr\u00e6to, a-a forma\u00e7ion do qu\u00e6 concore tutti i contraenti decidendo de sottomettise a-a voent\u00e6 gener\u00e2. A-e rela\u00e7ioin individu\u00e6 se sostituisce a rela\u00e7ion di \u00e7ittadin co-a lezze, esprescion da voent\u00e6 gener\u00e2, a-a qu\u00e6 tutti se sottomettan. Cl\u00e0ozoa centr\u00e2 do contr\u00e6to a l'\u00e8 \"l'aliena\u00e7ion tot\u00e2 de ciascun associao con tutti i so driti a-a comunit\u00e6\"; nasce cosc\u00ec o corpo politico into qu\u00e6 i \u00e7ittadin son parte integrante do tutto e into qu\u00e6 tutti e ciaschedun detegnan a sovranit\u00e6. S'escludde inte questa prospetiva a figua de 'n \u00e7ittadin \u00f2 corpo separao rivestio da sovranit\u00e6 a traverso a renon\u00e7ia di scingoli a-i proppi driti: t\u00e2 renon\u00e7ia a l'\u00e8 imposcibbile; o corpo politico o costituisce un tutto, un \"corpo mor\u00e2 e coletivo\" composto de tutti i membri, ch'o tr\u00e0 da l'atto da propria voent\u00e6 o so \"mi comun\". O stato o l'\u00e8 quindi una \"perso\u00f1a mor\u00e2\", un \"ente collettivo\" ch'o no s'identifica ni co-ina perso\u00f1a, ni co-a somma aritmetica da voent\u00e6 de tutti, ma co-a \"voent\u00e6 gener\u00e2\" che comme t\u00e2 a l'\u00e8 de longo retta e a l'ha pe so fin l'utilit\u00e6 pubbrica. E lezze son esprescion da voent\u00e6 gener\u00e2, pe-a qu\u00e6 tutti s'impegnan a-e m\u00e6xime condi\u00e7ioin e godan di m\u00e6ximi diritti. \nCosc\u00ec a voent\u00e6 gener\u00e2 \"a restabilisce into diritto l'inguan\u00e7a natur\u00e2 tra i ommi\" e a garantisce a libert\u00e6 de ciaschedun, libert\u00e6 lig\u00e2 a-a raxon e a-e lezze. Rispetto a-a libert\u00e6 natur\u00e2, proppia di primmi ommi \"stuppidi e limit\u00e6\", s'instaora una libert\u00e6 proppia de esei dot\u00e6 de raxon, capaxi de moralit\u00e6. Se tratta da \"libert\u00e6 \u00e7iv\u00ee\", limit\u00e2 solo da-a voent\u00e6 gener\u00e2 inta qu\u00e6 ciaschedun s'identiffica. Da-a conce\u00e7ion do stato comme \"ente collettivo\", \"mi comun\", ch'o s'esprimme inta voent\u00e6 gener\u00e2 e ch'o no l'ammette defe\u00e7ioin \u00f2 nega\u00e7ioin (onde libert\u00e6 coincidde con obedien\u00e7a) l'\u00e8 derivao de interpreta\u00e7ioin assolutisteghe de Rousseau, mentre da l'avento posto in sci\u00f4 carattere inalienabile da sovranit\u00e6 eser\u00e7it\u00e2 da-o poppolo intrego s'inandia e interpreta\u00e7ioin democrattiche. \nL' \"Emile\".\nA riforma de l'ommo inta vitta soci\u00e2, proposta da-o \"Contrat\", a se po\u00f1e comme problema educativo individo\u00e2 inte l\"'\u00c9mile\", qu\u00e6 forma\u00e7ion de l'ommo n\u0153uvo. Percose a natua a l'\u00e8 bo\u00f1a, a preoccupa\u00e7ion do Rousseau a sai\u00e2 de no turb\u00e2 l'armonia e o sviluppo da natua into figgi\u0153u; l'educa\u00e7ion do Millio a dovi\u00e2 \u00ease quindi esen\u00e7ialmente negativa, a no dovi\u00e2 mai intervegn\u00ee into processo de natu\u00e2 matura\u00e7ion de facort\u00e6 do figgi\u0153u, no pretende de \"vedde into figgi\u0153u l'ommo\". Emilio o l'ha da atrov\u00e2 da l\u00ea i primmi rudimenti de scien\u00e7e, into travaggio mano\u00e2, into contatto co-a natua no mediao da-i libbri, e manco suggestionao da-a societ\u00e6 da-a qu\u00e6 o dovi\u00e2 arest\u00e2 lontan scin a quande o no l'avi\u00e2 conquistao, co-a raxon, a pi\u00f1a libert\u00e6. De f\u00e6to, curmine de l'educa\u00e7ion a l'\u00e8 a conquista da raxon, da pi\u00f1a capa\u00e7it\u00e6 de giudi\u00e7\u00e7io, l'afferm\u00e2se da conscen\u00e7a mor\u00e2: ch\u00ec s'inserisce asc\u00ec a scoverta de D\u00ea f\u0153ua da-e raprezenta\u00e7ioin antropomorfiche. \nS'al\u0153uga a questo punto inte l\u02bc\"\u00c9mile\" a \"Profession de foi du vicaire savoyard\", ch'a comporta o riconoscimento de D\u00ea creat\u00f4 e providente a traverso l'orde do Creao; riconoscimento ch'o l'\u00e8 fruto an\u00e7itutto de 'n sentimento, no da raxon discorsciva. Con D\u00ea, a religion do Rousseau a comporta o riconoscimento de l'immortalit\u00e6 de l'a\u00f1ima a-a qu\u00e6 l'\u00e8 connesso no solo a moralit\u00e6, ma a necessaia prospetiva otratere\u00f1a de premmi e castighi qu\u00e6 ristabilimento de 'n orde perd\u00fao into mondo di ommi. Questi i perni da religion de l'ommo che o Rousseau o vedde coincidde co-a \"pua e sencia religion do Vangelo\". Da questa se distingue a religion do \u00e7ittadin lig\u00e2 a colti e dogmi, desp\u00e6gia da paise a paise. Desp\u00e6gia ancon a l'\u00e8 a fe' puramente \u00e7iv\u00ee, saiv'a d\u00ee propria da societ\u00e6 \u00e7iv\u00ee: se o stato o no p\u0153u intervegn\u00ee inti opignioin priv\u00e6 di individdoi, tuttavia questo o deve stabil\u00ee i dogmi da religion \u00e7iv\u00ee: existen\u00e7a de D\u00ea possente e providente, inmortalit\u00e6 de l'annima, vitta futua con premmi e castighi, santit\u00e6 do contr\u00e6to soci\u00e2 e de lezze: sen\u00e7a questa fe' no l'\u00e8 poscibile pe Rousseau \u00ease di boin \u00e7itten; chi refiese quelli dogmi, o dovi\u00e2 \u00ease cacciao da-o c\u00f2rpo soci\u00e2 comme un ommo \"incapaxe de am\u00e2 e lezze, a giusti\u00e7\u00e7ia, de sacrific\u00e2, s'ocore, a proppia vitta a-o dovei\"; chi da p\u0153u tradisse a fe' \u00e7iv\u00ee, o dovi\u00e2 \u00ease condannao a-a morte. Posta a-o centro questa fe' \u00e7iv\u00ee, o Rousseau o difende asc\u00ec a tolleran\u00e7a religioza contra l'intolleran\u00e7a \u00e7iv\u00ee e teologica, ch'a provvoca de contesta\u00e7ioin e de gu\u00e6re dannoze a-a sovranit\u00e6 do stato. \nO Rousseau o fu asc\u00ec curt\u00f4 de muxica, manifestando di attituddine segge comme teorico (comme risurta da-a \"Dissertation sur la musique moderne\", 1742, so primma \u0153uvia stamp\u00e2, e da-e voxe ch'o scrisse pe l' \"Encyclop\u00e9die\") segge comme compoxit\u00f4; in quest'urtima veste o fu aot\u00f4, tra i atre, de l\u02bc\"op\u00e9ra-ballet Les muses galantes\" (1745) e de l'\u0153uvia buffa \"Le devin du village\" (1752), rappresent\u00e2 con grande successo a-o tiatro de corte de Fontainebleau. Aot\u00f4 tiatr\u00e2 asc\u00ec, o scrisse e comeddie \"Les Festes de Ramire\" (1745) e \"Narcisse\" (1752), \u00e7imentandose \u00f4tr'a \u00e7o inta trageddia."}
{"id": "11742", "revid": "12052", "url": "https://lij.wikipedia.org/wiki?curid=11742", "title": "C\u00e0navu", "text": "C\u00e0navu (\"Cannabis\") u l'\u00e8 u numme de unn-a cianta da famiggia de Cannabinaceae, d'a qu\u00e6 se peu mangi\u00e2 a sem\u00e9nsa e che a se \u00fcsa inta m\u00ebxinn-a de nat\u00fca. A l'\u00e8 dif\u00eati cunscider\u00e2 un grande recattu pe tante mout\u00eee.\nA l'\u00e8 unn-a cianta annuale cunscider\u00e4 originaria du Mediterraneu, da-u qu\u00e6 dap\u00f6 a s'\u00e8 diff\u00fcsa in gran parte du mundu, fin a i anni 1950, qu\u00e0ndu in qu\u00eaxi t\u00fcttu u mundu a l'\u00e8 staeta d\u00eeta f\u00f6a da l\u00e9zze.\nTascionom\u00eea.\nA tascionom\u00eea do g\u00e9nere \"Cannabis\" ha dato l\u00eaugo inte pas\u00f2u a c\u00f3ntrav\u00e9rsie.\nSmall e Cronquist dist\u00ecngoeno s\u00f4lo 'na sp\u00eace, \"Cannabis sativa\", con d\u00f4e s\u00f3ttasp\u00eace, ciasched\u00f9na con d\u00f4e vari\u00eat\u00e6:\nScin\u00f2nimoni: \"Cannabis chinense\"; \"Cannabis indica\" Lam.\nL'\u00f2rientam\u00e9nto preval\u00e9nte \u00e8 comunque qu\u00e9llo de ricon\u00f3sce 'na s\u00f4la sp\u00eace (\"Cannabis sativa\").\nSeg\u00f3ndo t\u00e2 inquadram\u00e9nto e \u00e2tro d\u00f4e entit\u00e6 and\u00e2 inquadr\u00e2e c\u00f3mme s\u00f3ttasp\u00eace o s\u00e9nplici vari\u00eat\u00e6 de \"C. sativa\":"}
{"id": "11743", "revid": "12052", "url": "https://lij.wikipedia.org/wiki?curid=11743", "title": "M\u00ebxinn-a", "text": "A m\u00ebxinn-a a l'\u00e8 a sciensa che se oc\u00fcpa de c\u00fc\u00e2 e pers\u00f9nn-e. L'ommo che se ne oc\u00fcpa o l'\u00e8 dito mego."}
{"id": "11744", "revid": "141454", "url": "https://lij.wikipedia.org/wiki?curid=11744", "title": "Mexinn-a", "text": ""}
{"id": "11745", "revid": "141455", "url": "https://lij.wikipedia.org/wiki?curid=11745", "title": "Canapa", "text": ""}
{"id": "11746", "revid": "141460", "url": "https://lij.wikipedia.org/wiki?curid=11746", "title": "Campanassa", "text": ""}
{"id": "11747", "revid": "10132", "url": "https://lij.wikipedia.org/wiki?curid=11747", "title": "Laila Zaid", "text": "Laila Zaid a l'\u00e8 'n'attrixe Braxilian-a. A l'\u00e8 nasci\u00fba a Rio de Janeiro o 28 m\u00e0zzo do 1984."}
{"id": "11750", "revid": "7530", "url": "https://lij.wikipedia.org/wiki?curid=11750", "title": "Cesare Rosasco", "text": "Cezare Rozasco, (Zena, 22 zen\u00e2 1892 - Romma, 19 frev\u00e2 1977), capitagno de m\u00e2, Medaggia d'Oo a-o Val\u00f4 Milit\u00e2.\nV\u00ectta.\nConseguio o diploma de Capitagno Marittimo into 1910 o comen\u00e7\u00f2 a so longa carea in sci\u00f4 m\u00e2 imbarcando, comme mociaccio, insce 'n mercant\u00ee e percorindo da p\u0153u tutti i groei da so brillante carea, ch'a-o vidde comandante d'unit\u00e6 passag\u00ea de gran tonnellaggio.\nO l'asciorvette l'obrigo de leva inta Regia Mari\u00f1a, da l'ottobre 1912 a l'ottobre de l'anno doppo, e o fu posto in cong\u00ea into graddo de Sottocappo Timon\u00ea.\nO parte\u00e7ip\u00f2 a-o primmo conflito mondi\u00e2 imbarcao insce di unit\u00e6 mercant\u00ee requixie e arm\u00e6, meitandose una Croxe de Gu\u00e6ra a-o Val\u00f4 Milit\u00e2 (Mediterannio ocident\u00e2, 1917). A-a fin do conflito o prest\u00f2 continoativamente servi\u00e7io insce 'n unit\u00e6 mercant\u00ee da Societ\u00e6 Na\u00e7ion\u00e2 de Navega\u00e7ion, primma co l'incarego de 1\u00b0 Ofi\u00e7i\u00e2 e da p\u0153u de Comandante.\nInto segondo conflito mondi\u00e2, torna a-o comando d'unit\u00e6 mercant\u00ee requixie e arm\u00e6, o se distinse particolarmente a Tobruk quande, a-o comando do piroscafo \"Ezilda Croce\" carego de muni\u00e7ioin, o l'ariesc\u00ec a amort\u00e2 un grosso incendio provocao da di spe\u00e7oin incendiai ti\u00e6 da-o nemigo e a mette in sarvo l'unit\u00e6 co-o so pre\u00e7ioso carego.\nO 23 d'arv\u00ee 1942, aoa a-o comando do piroscafo armao \"Mauro Croce\" in miscion de rifornimento pe-a dexima MAS (ch'a l'ea a pr\u0153uvo a organiz\u00e2 de incurscioin sottomari\u00f1e contra Gibilt\u00e6ra partindo da-a baze segretta drento a nave \"Olterra\" amor\u00e2 inta baia d'Algeciras), o fu ataccao a-o largo de Valencia da-o sottomarin ingreize \"Olympus\". O Rozasco o l'ari\u00e9sc\u00ec a schiv\u00e2 doi scilui, ma o somerzibbile o l'emerzette pe canonez\u00e2 e o fe\u00e7\u00e7e straggio inscio ponte italian. O capitagno, no poendo ciu timonez\u00e2 da-o ponte, sci ben che ferio a 'na gamba, o se fe\u00e7\u00e7e port\u00e2 da basso into locale timon pe contino\u00e2 a goern\u00e2 o barco. Finalmente o canon da 55 do \"Mauro Croce\" o l'ariesc\u00ec a f\u00e2 esplodde e muni\u00e7ioin do canon nemigo, ferindo 20 main\u00e6 ingreixi, e o Rosasco o poette port\u00e2 in sarvo a nave into porto de Sagunto.\nDa-o 1945 a-o 1957 o l'ebbe a carega de Cappo Pilotto do Porto de Zena. Into 1947 o l'assonse a Presciden\u00e7a da Federa\u00e7ion Italia\u00f1a di Pilotti di Porti. O fu asc\u00ec Prescidente da Societ\u00e6 de Navega\u00e7ion \"Cristoffa Combo\".\nA Medaggia d'\u00d3o.\n\"Comandante de 'n picceno piroscafo, ataccao da somerzibbile immerso, evitao co-a man\u0153uvra doe torpeddine, con pronta e acorta decixon inmediatamente o predisponeiva pe-o combatimento a proppia nave, arm\u00e2 co-in canon de piceniscimo callibro, cosci che, a pe\u00f1a o sommerzibile ben ci\u00f9 potentemente armao o l'emerzeiva, o piroscafo o l'arviva o f\u0153ugo a breve distan\u00e7a.\" \n\"Corpio a so nave da nomiose cannon\u00e6, sotta incessante raffeghe de mitragea, cheito a-i so p\u00ea o timon\u00ea e o gagg\u00ea, arestao solo in scio ponte de comando, no poendo goern\u00e2 da-a plancia, pe sorvezonta avaja a-a transmiscion, sci ben che gravemente fejo a 'na gamba, o chinava into loc\u00e2 sottostante e o manovrava direttamente a macchina do timon. Sado into propoxito de sarv\u00e2, otr'a l'equipaggio, o barco asc\u00ec, o renon\u00e7iava a port\u00e2la in costa. Con ata e ferma paola e co-o proppio eroico contegno, o l'in\u00e7itava l'equipaggio milit\u00e2 e \u00e7iv\u00ee a contino\u00e2 a distan\u00e7a serr\u00e2 l'impa combattimento pe scin che-o somerzibile, a caoza di ripetui corpi ri\u00e7evui, o no dexistette da-a lotta.\"\n\"Stremao de for\u00e7e, ma soretto da f\u00e6rea voent\u00e6, o portava in sarvamento a so nave crivell\u00e2 da-i corpi, co-i so morti, co-i so ferii, schilente esempio de ciu elette virt\u00f9 main\u00e6e e guer\u00eae.\"\n\"Mediterannio Ocident\u00e2, arv\u00ee 1943.\""}
{"id": "11751", "revid": "242", "url": "https://lij.wikipedia.org/wiki?curid=11751", "title": "Primmo conflito mondi\u00e2", "text": ""}
{"id": "11757", "revid": "12052", "url": "https://lij.wikipedia.org/wiki?curid=11757", "title": "Propilene", "text": "O propene o, ci\u00f9 comunemente, propilene o l'\u00e8 un alchene avente trei atomi de carbonio, dui di qu\u00e6 ligh\u00e6e con un d\u00f4ggi\u00f4 ligamme. \nA s\u00f6 formula a l' \u00e8 C3H6.\nA temperat\u00fca e presci\u00f4n ambiente o se presenta c\u00f4mme un gas incol\u00f4re e inod\u00f4re, poco sol\u00fcbile in \u00e6gua, estremamente infiammabile; o forma con l'aia miscele esplosive.\nO vegne pr\u00f4dotto industrialmente attraverso o \"Cracking\" de idrocarburi ci\u00f9 pesanti e \u00f4 tr\u00f6va prin\u00e7ipalmente impiego comme intermedio in ta scintesi de atri composti chimici. O vegne d\u00f6viou a votte anche comme c\u00f4mb\u00fcstibile.\nA ci\u00f9 tanta parte do propene pr\u00f4dotto a l'\u00e8 d\u00f6vi\u00e2 pe prod\u00fce o corrispondente polimero, o polipropilene.\nTra i pr\u00f4dotti derivabili ricordiemo l'acrilonitrile, l'acroleinna, l'a\u00e7ido acrilico, l'aceton e o glicole propilenic\u00f4.\nPropriet\u00e6.\nmassa molecolare = 42,08&lt;br&gt;\napparensa = gas inc\u00f4l\u00f4re&lt;br&gt;\ntemperat\u00fca de f\u00fcxion = meno185,2 \u00b0C (88 K)&lt;br&gt; \ntemperat\u00fca de eb\u00f4llizi\u00f4n = meno 47,6\u00b0C (225,5 K)&lt;br&gt; "}
{"id": "11759", "revid": "4818", "url": "https://lij.wikipedia.org/wiki?curid=11759", "title": "Lig\u00fcrria", "text": ""}
{"id": "11760", "revid": "12052", "url": "https://lij.wikipedia.org/wiki?curid=11760", "title": "Perdigiurni", "text": "Perdigiurni, o \"perdi-giurnu\", sun oxelli che fan parte da famiggia di \"Ardeid\u00e6\". \nGh'han u beccu lungu e dritu, u collu u furma ina \"S\", e e sampe en belle lunghe. \nStan insce e rive di sci\u00fcmmi, laghi, bei, ri\u00e6, e in riva o-u m\u00e2 asc\u00ec.\nSe vedde che i ciamman cusc\u00ec perch\u00e8 p\u00e2 che passan a ci\u00fc gran parte du tempu fermi l\u00ec, imb\u00e2gi\u00e6.\nMangian pesci, anfibbi, insetti, rettili e roditu\u00ee.\nGhe n'\u00e8 de specce che cumpiscian de lunghe migra\u00e7iuin.\nIn Lig\u00fcrria, tra migranti e rescidenti, ghe n'emmu n\u00f6ve specce de sette genneri:"}
{"id": "11763", "revid": "3941", "url": "https://lij.wikipedia.org/wiki?curid=11763", "title": "Perdigiorni", "text": ""}
{"id": "11766", "revid": "12052", "url": "https://lij.wikipedia.org/wiki?curid=11766", "title": "Santa Barboa", "text": "Santa B\u00e0rboa, martire, se festezza o 4 de dexembre.\nV\u00ectta.\nA nasce' a Nicomeddia into 273. A se distinse pe l'impegno int'o studdio e pe a riservate\u00e7\u00e7a, qualit\u00e6 che ghe varsan o nomiagio de \"barbara\", saiv'a d\u00ee strangea, no roma\u00f1a. Tra o 286-287 a Barboa a stramu\u00f2 in villa a Scandriggia, anc\u0153u in provin\u00e7a de Rieti, a pr\u0153uvo a-o po\u00e6 Dioscoro, conlaborat\u00f4 de l'imperat\u00f4 Mascimian Ercullio. A converscion a-a fe' crestia\u00f1a de Barboa a provoc\u00f2 l'ira do Dioscoro. A gardetta a fu cosc\u00ec constreita a refugi\u00e2se inte 'n bosco, doppo avei destruto i d\u00ea inta villa do po\u00e6. Trov\u00e2, a fu consegn\u00e2 a-o prefetto Marcian. Into processo, ch'o comen\u00e7\u00f2 o 2 dexembre 290, a Barboa a difeise o proprio credo e a l'exort\u00f2 o Dioscoro, o prefetto e i presenti a ripudi\u00e2 a religion paga\u00f1a pe abra\u00e7\u00e7\u00e2 a fe' crestia\u00f1a. \u00c7\u00f2 ghe cost\u00f2 di afroze tortue. O 4 de dexembre, infin, a fu decapit\u00e2 co-a spaa da-o m\u00e6ximo Dioscoro, ch'o fu corpio per\u00f2 da 'n furmine. \nA tradi\u00e7ion a l'invoca Barboa contra i furmini, o f\u0153ugo e a morte improviza. I so resti se tr\u0153uvan inta cattedr\u00e2 de Rieti. Patron\u00e6go: Architetti, Minato\u00ee, Moribondi, Fuxin e povie da sparo, Vigili do f\u0153ugo.\nMorte e miaco.\nGh'\u00e8 tante reda\u00e7ioin in grego e tradu\u00e7ioin lati\u00f1e do pascio da Barboa; se tratta, per\u00f2, de narra\u00e7ioin lezendaie, de ben scarso val\u00f4 storico , asc\u00ec perch\u00e9 se ghe riscontra no poche diverzen\u00e7e. Inte \u00e7erte \"passiones\", de f\u00e6to, o so mart\u0153uio o l'\u00e8 posto sotta l'impeo do Mascimin o Traxe (235\u2013238) \u00f2 de Mascimian (286\u2013305), in \u00e7ert'atre, invece, sotta quello de Mascimin Daia (308\u2013313). Ni existe mao concordan\u00e7a in sce-o l\u0153ugo d'origgine, percose se parla de Antiocchia, de Nicomeddia e, infin, de 'na localit\u00e6 denomin\u00e2 \"Heliopolis\", distante 12 miggia da Euchaita, \u00e7itt\u00e6 da Paflagonia. \nInte tradu\u00e7ioin lati\u00f1e, a question a se complica ancon de ciu, perch\u00e8 pe \u00e7ert'u\u00f1e a Barboa a sai\u00e6 visciua inta Tosca\u00f1a, e, de f\u00e6to, into Martirologio d'Adon se leze: \"In Tuscia natale sanct\u00e6 Barbar\u00e6 virginis et martyris sub Maximiano imperatore\". S'atrovemmo, quindi, de fronte a-o caxo de 'na martire da-o curto ass\u00e6 diffuzo fin da l'antighit\u00e6, tanto in Oriente quanto in Occidente; invece, pe quante resguarda e noti\u00e7\u00e7ie biografiche, se possede scarsciscimi elementi: o nomme, l\u2019origine orient\u00e2, con ogni veisumegian\u00e7a l'Egitto, e o mart\u0153uio. A lezendia, da p\u0153u, a l'ha inricchio con di particol\u00e6 fantasteghi, de votte sci\u00f1a irre\u00e6, a vitta da martire: se tratta de di particol\u00e6 ch'han av\u00fao un influsso segge in scio curto comme in sce l'iconografia.\nO po\u00e6 de Barboa, Dioscuro, o fe\u00e7\u00e7e construe una tore pe seraghe a belliscima figgia domand\u00e2 in spoza da moltiscimi pretendenti. L\u00ea, per\u00f2, a no l'aiva inten\u00e7ion de mai\u00e2se, ma de consacr\u00e2se a D\u00ea. Primma de intr\u00e2 inta tore, no essendo ancon battezz\u00e2 e voendo ri\u00e7eive o sacramento da rigenera\u00e7ion, a se rec\u00f2 inte 'na pisci\u00f1a d\u2019\u00e6goa vexin a-a tore e a se ghe boll\u00f2 tr\u00e6 votte dixendo: \"Bat\u00e8zzise Barboa into nomme do Po\u00e6, do Figgio e do Spiito Santo\". Pe orde do po\u00e6, a tore a l'avi\u00e6 dov\u00fao avei doi barcoin, ma Barboa a ne vosse trei in on\u00f4 da S.ma Trinit\u00e6. O po\u00e6, pagan, vegn\u00fao a conoscen\u00e7a da profescion crestia\u00f1a da figgia, o decize d'ama\u00e7\u00e7\u00e2la, ma l\u00ea, passando miacoozamente fra e miage da tore, a l'ariesc\u00ec a fuzz\u00ee. \nTorna cattur\u00e2, o po\u00e6 o-a condusse davanti a-o magistr\u00e1to, affinch\u00e9 a foise torment\u00e2 e ama\u00e7\u00e7\u00e2 crudelmente. O prefetto Marcian o \u00e7erc\u00f2 de convin\u00e7e a Barboa a recede da-o so propoxito; da p\u0153u, visti inutili i tentativi, o l'orden\u00f2 de tormentala ingugendoghe tutto o corpo in te di panni sgr\u0153uzzi e ruddeghi, tanto da faghe d\u00e2 sangue in ogni parte. Inta n\u0153utte, continnoa o conto seguindo un schema comun a-e lezendie agiografiche, a Barboa a l'ebbe una vixon e a fu completamente resan\u00e2. O giorno doppo o prefetto o a sottomisse a de n\u0153uve e ciu crudele tortue: in sce-e so carne torna dilani\u00e6 o fe\u00e7\u00e7e mette de ciappe de f\u00e6ro afog\u00e6. Una \u00e7erta Giulia\u00f1a, presente a-o supri\u00e7\u00e7io, avendo manifestao di sentimenti crestien, a fu associ\u00e2 a-o mart\u0153uio: e sciamme, a\u00e7eize a-i so scianchi pe torment\u00e2le, s'amorton squ\u00e6xi subito. Barboa, port\u00e2 nua pe a \u00e7itt\u00e6, a torn\u00f2 miacoozamente vestia e sa\u00f1a, nonostante l\u2019orde de fragella\u00e7ion. Finalmente, o prefetto o a condann\u00f2 a-o taggio da testa; o fu o po\u00e6 m\u00e6ximo ch'o l'ezegu\u00ec a senten\u00e7a. Subbito doppo un f\u0153ugo o desceize da-o \u00e7\u00ea e o brux\u00f2 completamente o crudele po\u00e6, do qu\u00e6 no gh'arest\u00f2 manco e \u00e7ennie.\nL'impiat\u00f4 Giustin, into sec. VI, o l'avi\u00e6 stramiao e reliquie da martire da l'Egitto a Costantinoppoli; quarche seccolo ciu tardi i Veni\u00e7ien e trasferin inta so \u00e7itt\u00e6 e de ch\u00ec fun port\u00e6 inta gexa de San Zane Evangelista a Tor\u00e7ello (1009). \nO curto da martire o fu ass\u00e6 diffuzo in Itallia, probabilmente importao durante o periodo de l'occupa\u00e7ion bizanti\u00f1a into sec. VI, e o se svilupp\u00f2 da p\u0153u durante e Crox\u00e6. Se ne tr\u0153uva de tracce in Tosca\u00f1a, in Umbria, inta Sabi\u00f1a. A Romma, da p\u0153u, segondo a testimonian\u00e7a do Zane Diacono, San Grig\u0153u Magno, quand'o l'ea ancon monego, o l'amava and\u00e2 a preg\u00e2 inte l'\u00f3t\u00f3io de Santa Barboa. O testo, per\u00f2, o l'ha val\u00f4 solo pe o IX sec.; comunque, l'\u00e8 seguo che inte questo secolo l'ea st\u00e6to costruio di \u00f3t\u00f3i in on\u00f4 de B., di qu\u00e6 fa testimonian\u00e7a o \"Liber Pontificalis\" inte biografie de St\u00e9va IV (816-17) e Lion IV (847-55).\nPatron\u00e6ghi.\nA Barboa a l'\u00e8 particolarmente invoc\u00e2 contra a morte improviza (alluxon a quella do po\u00e6, segondo a lezendia); da p\u0153u a so prote\u00e7ion a fu esteiza a tutte e perso\u00f1e ch'ean esposte into so travaggio a-o peigo de morte instantannia, comme i artifi\u00e7\u00ea, i artag\u00ea, i minato\u00ee; anc\u0153u a l'\u00e8 vener\u00e2 asc\u00ec comme protettrixe di vigili do f\u0153ugo. \nInte nave da gu\u00e6ra o depoxito de muni\u00e7ioin o l'\u00e8 denominao \"santabarboa\". \nProverbio.\nSanta Barboa e San Scimon&lt;br&gt;\navard\u00e6ne da-o lampo e da-o tron."}
{"id": "11807", "revid": "1211", "url": "https://lij.wikipedia.org/wiki?curid=11807", "title": "Marmun fratin", "text": "Marmun fratin (\"Fratercula arctica\"), oxellu de m\u00e2 da-e tente schilente e l'aspettu de 'na muneghetta.\nU l'\u00e9 lungu 26\u201329 cm. e u g'ha in avert\u00fca di ae de 47\u201363 cm., i mascci en in pitin ci\u00fc grosci, ma cu-i m\u00e6ximi cu\u00ee de figge. G'han a testa e a schen-a neigra e a pan\u00e7a gianca, e masche gianche o grixe, e \u00e7anpe de 'n c\u00fb de \u00e7etrun bellu a\u00e7eizu. U beccu u l'\u00e8 bellu grossu, f\u00e6tu a triangulu, anche l\u00ea c\u00fb de \u00e7etrun bellu a\u00e7eizu, in po de bl\u00f6 e u bordu gianu. E scagge culur\u00e6 ghe crescian in sci\u00fb beccu pe-a stagiun di amu\u00ee e dapp\u00f6 cazzan.\nU se \u00e7ibba de pesci bulanduse inte l'\u00e6gua quand'u x\u00f6a. U p\u00f6 ariv\u00e2 scin a 70 mt. de prufundit\u00e6 e u d\u00f6via e ae pe n\u00fc\u00e2 asc\u00ec, d\u00f6viandu e \u00e7ampe cumme timun. Quand'u l'aciappa in pesciu, u-u tegne sciacou cu-a lengua cuntra u \u00e7\u00ea da bucca (ch'u g'ha de spin-e) cusc\u00ec da puei cuntinu\u00e2 a arv\u00ee u beccu e a aciap\u00e2ne di atri: de sta mainea ch\u00ec u l'ariesce a tegn\u00ee intu beccu 'na bella c\u00f6tta de scin a 12 pescetti.\nU fa u niu inte coste de l'Atlantegu du nord, scin a l'Artegu. Furman de culonnie scavanduse de tan-e inte ligge. De votte intran in cumpeti\u00e7iun cun di atre specce che se scavan u niu, cumme u magrun (\"Alca torda\") e u crovu de m\u00e2 (\"Puffinus puffinus\")\nU l'\u00e8 sessualmente mat\u00fcu a 4-5 anni, u l'\u00e8 munoggamu, a cubbia a l'aresta \u00fcnia pe t\u00fctta a vitta e crescian i pulin insemme. Fan \u00fcn \u00f6vu a l'annu e so-u cua \u00fcn po u pu\u00e6 e in po a mu\u00e6.\nL'\u00fcvernu u u passa a l'am\u00e2 e u p\u00f6 ariv\u00e2 scin-a in Lig\u00fcrria.\nI s\u00f6 nemixi en i oche de m\u00e2 (\"Larus marinus\") e i gabien (\"Stercorarius skua\") che p\u00f6an aberaselu in x\u00f6u, mentre i oche ciap\u00e6e ch'en in po ci\u00fc picin-e, gh'aroban i pesci, i \u00f6ve e i pulin."}
{"id": "11817", "revid": "3941", "url": "https://lij.wikipedia.org/wiki?curid=11817", "title": "Atlantegu", "text": ""}
{"id": "11822", "revid": "8138", "url": "https://lij.wikipedia.org/wiki?curid=11822", "title": "Lengue Offi\u00e7ia dell'India", "text": ""}
{"id": "11823", "revid": "3941", "url": "https://lij.wikipedia.org/wiki?curid=11823", "title": "Lengua s\u00e0nscr\u00efa", "text": ""}
{"id": "11824", "revid": "3941", "url": "https://lij.wikipedia.org/wiki?curid=11824", "title": "Liga \u00c0raba", "text": ""}
{"id": "11827", "revid": "3941", "url": "https://lij.wikipedia.org/wiki?curid=11827", "title": "Camb\u00f2gg-ia", "text": ""}
{"id": "11828", "revid": "3941", "url": "https://lij.wikipedia.org/wiki?curid=11828", "title": "O\u00e7eano Paciffigo", "text": ""}
{"id": "11829", "revid": "141645", "url": "https://lij.wikipedia.org/wiki?curid=11829", "title": "S. Agostin", "text": ""}
{"id": "11830", "revid": "141646", "url": "https://lij.wikipedia.org/wiki?curid=11830", "title": "S. Fran\u00e7esco", "text": ""}
{"id": "11831", "revid": "1042", "url": "https://lij.wikipedia.org/wiki?curid=11831", "title": "San Domenego", "text": "Domenego (o \"Domennego\") de Guzm\u00e1n, santo, fondat\u00f4 de l'Orde di fr\u00e6 predicato\u00ee, patrono di astronnomi, se festezza l'8 de agosto.\nV\u00ectta.\nO nascette o 24 zugno 1170 da-i nobili Feli\u00e7e de Guzm\u00e1n e Zana de Aza, in Caleruega (vegia Castiggia), e o fu o min\u00f4 de trei fr\u00e6. A nascita do Domenego a fu precedua da 'na vixon da mo\u00e6, a-a qu\u00e6 parse de dovei aparto\u00ee un can, che co' ina fraxella a\u00e7eiza o metteiva f\u0153ugo into mondo, e a-a mamma ghe parse vedde una stella sorvi-a fronte de l\u00ea, dementre ch'o l'ea portao a-o battezzo. A 7 anni o fu afiao in educa\u00e7ion a l'ar\u00e7ipr\u00e6ve de Gumiel de Iz\u00e1n so barba, a 15 o comen\u00e7\u00f2 a frequent\u00e2 e \u00e7ellebre sc\u0153ue de Palencia. \nL'ea st\u00e6to poco avanti stabilio a vitta comu\u00f1a segondo a reggola de Sant'Aostin into capittolo da cattedr\u00e2 de Osma, dove l'ea vesco don Diego de Acevedo. Ordinao sacerdote, o Domenego o fu membro de quello capitolo de canonneghi regol\u00e6, e fito o ne fu nominao sottopri\u00f4. A don Diego fu afidao into 1203 'na delic\u00e2 miscion da l'Arfonso IX re de Castiggia, ch'o voeiva mai\u00e2 so figgio Ferdinando \u00e0 'na prin\u00e7ipessa re\u00e2 de Danemarca. O Diego o part\u00ec e o condusse con l\u00ea o Domenego, ma seppan pe via chi-a prin\u00e7ipessa acord\u00e2 a l'ea morta. O passaggio pi-a Lenguadoca o rivel\u00f2 a-i doi viagiato\u00ee i tristi effetti che l'erexia di Arbixeixi a produxeiva inte quelle regioin.\nLi o Domenego o ghe vidde un campo d'a\u00e7ion pe l\u00ea, e o ghe travagi\u00f2 con ard\u00f4 incredibile, daprimma insemme co-o vesco, dap\u0153u da solo, essendo questo tornao a-a so sede. Sciben che no ghe manchesse di agiutti, comme in Toloza da-o conte de Montfort, e da-o Forco, za alegro trovad\u00f4, da p\u0153u monnego \u00e7ister\u00e7ense e infin vesco de Toloza, p\u00f9 i nemixi ean forti e paivan invin\u00e7ibili. L'erexia arbixeize a l'aiva trovao ottimo teren presso e donne; e pe controbatte a peigoza propaganda o Domenego o l'arecugette sotta bo\u00f1a ghia in gio a-o santoaio de S. M. de Prouille e zoenette, specce nobbile, molte de qu\u00e6 se consacron a Cristo. Cosc\u00ec sorzette un primmo convento de s\u0153u domenega\u00f1e, che professon a regola de S. Aostin. Into m\u00e6ximo tempo di ommi valenti inte lettie e inte scien\u00e7e, e fornii de sollida piet\u00e6, s'unin a-o Domenego; Peo Cellan o fu o primmo, e o ghe don\u00f2 a so caza in Toloza. \nMa o Domenego o se sentiva atr\u00e6to verso Romma. Sei votte o varc\u00f2 i Arpe. Un primmo vi\u00e6gio o-o fe\u00e7\u00e7e con Diego a Romma presso Inno\u00e7en\u00e7io III, ch'o conobbe e o l'incorag\u00ec a so \u0153uvia inta Lenguadoca. Un segondo vi\u00e6gio o-o comp\u00ec co-o vesco Forco, ch'o gh'an\u00f2 pe-o Con\u00e7illio Lateranense. O Domenego o parl\u00f2 a-o pappa Inno\u00e7en\u00e7io e o l'\u00f3t\u00e8gne da l\u00ea di favo\u00ee pi-a caza de Prouille; ma pi-a fonda\u00e7ion de 'n n\u0153uvo orde de religioxi o no l'\u00f3t\u00e8gne pi aloa l'assenso. Tuttavia \u00e7elesti segni riferii da-i storreghi, fra i qu\u00e6 l'avei o pappa visto o Lateran cazente ch'o vegniva sorezuo da-o Domenego, indussan Inno\u00e7en\u00e7io \u00e0 acord\u00e2 a-i n\u0153uvi religioxi un periodo d'esperimento; fratanto l\u00ea m\u00e6ximo o ghe dette o nomme de \"fr\u00e6 pricoei\". A questo segondo vi\u00e6gio assegna i storrichi l'incontro do Domenego con S. Fran\u00e7esco d'Ascixi. \nUn ter\u00e7o vi\u00e6gio o fu presso Onoio III, ch'o l'aprov\u00f2 o n\u0153uvo orde o 22 dexembre 1216. Fu questo pappa ch'a-o Domenego o dette l'\u00f3fi\u00e7\u00e7io de \"meistro do sacro pala\u00e7\u00e7io\", ocupao scin \u00e0 anc\u0153u delongo da 'n religiozo domenegan. O n\u0153uvo orde o se stabil\u00ec in Romma primma \u00e0 San Scisto, dap\u0153u \u00e0 Santa Savi\u00f1a vexin a-o pala\u00e7\u00e7io do pappa (Savelli), e a S. Scisto fu averto a primma comunit\u00e6 de monneghe sotta a guidda d'arcu\u00f1e s\u0153u vegnue da Prouille. Intanto l'orde o s'estendeiva grandemente in Fran\u00e7a, Spagna e Germannia; l'Itallia, doppo o convento de Bologna fondao into 1218, a l'ebbe de case di domeneghen inte tutte e \u00e7it\u00e6 che possedeivan di universcit\u00e6 \u00f2 ean centri fiorenti de studdi. Inti capittoli generali, di qu\u00e6 i primmi doi, into 1220 e into 1221, fun tegnui a Bologna, fu d\u00e6to a-i conventi, che za viveivan sotta a regola de S. Aostin adot\u00e2 fin da prin\u00e7ippio, de n\u0153uve norme \u00f2 \"constitu\u00e7ioin\", e stabilio di oservan\u00e7e pe-i studdi e a regol\u00e2 discipri\u00f1a vixente ancon a-i giorni nostri.\nO Domenego o mo\u00ec in Bologna, ape\u00f1a \u00e7inquantenne, o 6 agosto 1221; a so tomba, inta gexa de S. Domenego in dita \u00e7it\u00e6, a l'\u00e8 un di tezoi ciu belli de l'arte italia\u00f1a. O fu elevao a-i onoi di art\u00e6 in Rieti da-o Grig\u0153u IX, o 3 luggio do 1234. A S. Domenego se deve l'institu\u00e7ion do Rozaio.\nN\u00f2tta.\nInto 1963, \"Soeur Sourire\", a cantante monega domenega\u00f1a belga, a razonse o primmo posto da \"hit parade\" di Stati Unii co-a can\u00e7on \"Dominique\", sciu san Domenego."}
{"id": "11833", "revid": "7530", "url": "https://lij.wikipedia.org/wiki?curid=11833", "title": "Karl Marx", "text": "Karl Marx - Fil\u00f2sofo (Treviri 1818 - Londra 1883).\nBiograf\u00eca.\nDe genito\u00ee ebrei, o Marx o ri\u00e7evette, specie da-a mo\u00e6, una educa\u00e7ion liberale e illuminista: o frequent\u00f2 o \"Liceo di Treviri\", dove o comp\u00ec i studdi meddi, e o s'iscrisse quindi a l'universcit\u00e6.\nO l'\u00e0 elabor\u00f2u a teoria do plusval\u00f4, ch'\u00e1 l'\u00e8, segondo Lenin, a pr\u00eea angol\u00e2re da seu teoria economica."}
{"id": "11834", "revid": "141658", "url": "https://lij.wikipedia.org/wiki?curid=11834", "title": "Domenego de Guzman", "text": ""}
{"id": "11835", "revid": "12052", "url": "https://lij.wikipedia.org/wiki?curid=11835", "title": "Catari", "text": "Catari, eretichi mediev\u00e6, a part\u00ee da-o sec. XI, cosc\u00ec ciamm\u00e6 da-o grego \u03ba\u03b1\u03d1\u03b1\u03c1\u03cc\u03c2 \"puo\".\nDotri\u00f1a.\nBez\u0153ugna ri\u00e7erc\u00e2 inte dotri\u00f1e manichee e primme vivagne do catarismo, dito per\u00e7\u00f2 asc\u00ec neo-manicheismo. So dotri\u00f1a fondament\u00e2 a l'\u00e8, de f\u00e6to, a coexisten\u00e7a de doi prin\u00e7ippi sovren, che se contrastan o dominnio do mondo: o prin\u00e7ippio do ben e quello do m\u00e2, D\u00ea e Satana. \u0152uvia divi\u00f1a son e creatue angeliche e spirito\u00e6, s\u00e6 che sccioiscian pe via de emana\u00e7ion e d'ipostaxi da l'essen\u00e7a divi\u00f1a e s\u00e6n pertanto coeterne con D\u00ea, s\u00e6 che s\u00e6n st\u00e6te tr\u00e6te pe virt\u00f9 creativa da-o ninte; \u0153uvia demoniaca son e creatue materi\u00e6 e tere\u00f1e, s\u00e6 che s\u00e6n st\u00e6te produte pe virt\u00f9 demiurgica da Satana, a-o qu\u00e6 D\u00ea o permisse de organiz\u00e2 a mateia, separando e da p\u0153u combinando desp\u00e6giamente i quattro elementi essen\u00e7i\u00e6 do caos: o f\u0153ugo, l'aia, l'\u00e6goa e a t\u00e6ra, s\u00e6 che s\u00e6n st\u00e6te cre\u00e6 da-o ninte, da-o prin\u00e7ipio do m\u00e2. Inte l'ommo, dotao d'una duprixe natua, spiito\u00e2 e matei\u00e2, s'incontra e s'opo\u00f1e i doi prin\u00e7ippi supremi.\nO so corpo, ch'o l'\u00e8 natua coruttibile, o l'\u00e8 \u0153uvia de Satana e a l\u00ea o l'\u00e8 soggetto; a so a\u00f1ima, ch'a l'\u00e8 p\u00fao spiito, a l'\u00e8 \u0153uvia e propiet\u00e6 de D\u00ea. Da questo doalismo, spiegao da-i eretichi miticamente a traverso de narra\u00e7ioin desp\u00e6gie, deriva l'intima lotta ch'a sguara a conscen\u00e7a de l'ommo, con l'a\u00f1ima scciava da mateia. Mosso a compascion de l'ommo, D\u00ea o l'invi\u00f2 into mondo o Cristo, so figgio, perch\u00e9 o redimesse l'umanit\u00e6 da-o zovo de Satana. Cristo, spirito e solo che in apparen\u00e7a rivestio de corpo, segondo l'antiga conce\u00e7ion do docetismo gnostico, o rivel\u00f2 a l'ommo, scin a alloa visciuo inte l'ignoran\u00e7a, a natua divi\u00f1a da so a\u00f1ima, e comme imprexonao inta mateia o poese razonze a so libera\u00e7ion. Essendo o Cristo puo sprito e vegnindo in scia t\u00e6ra a delivi\u00e2 i ommi sen\u00e7a asoget\u00e2se a-a so m\u00e6xima scciavit\u00f9, o corpo ch'o preize e i atti materi\u00e6 ch'o comp\u00ec, da l'incarna\u00e7ion scin a-a pascion, no fun che pua apparen\u00e7a. A Vergine Mo\u00e6 asc\u00ec a fu puo spiito sotta l'aspetto uman e a so maternit\u00e6 l'union de doi spirti, o so e quello do so figgio divin. O dualismo chi \u00e8 inte l'ommo o se riflette cosc\u00ec in sci\u00e2 stoia de l'umanit\u00e6, a qu\u00e6 per\u00e7\u00f2 a se dividde inte doi gren periodi: quello precedente a-a vegnua e rivela\u00e7ion de Cristo, caratterizao da l'ignoran\u00e7a de l'ommo e da-o dominio incontrastao de Satana, e quello ch'o v\u00e8gne doppo Cristo, into qu\u00e6 a dotri\u00f1a ch'a sottrae i a\u00f1ime a-a scciavit\u00f9 corpor\u00e2 a contrasta e a limmita o dominio satanego. A questi doi periodi corisponde i doi Testamenti: l'Antigo, ch'o l'ha pe centro Satana e o l'\u00e8 a stoia do so dominnio in sce-o poppolo ebreo; o N\u0153uvo, ch'o l'ha pe centro Cristo e o conten a dotri\u00f1a da sarve\u00e7\u00e7a. A reden\u00e7ion, ciu che un'espia\u00e7ion, a fu una dotri\u00f1a. Quelli che a conoscan e a pratican, adorando D\u00ea in spiito e veit\u00e6, son i figgi do spiito e forman a gexa catara. I atri, ignorando a vea natua da miscion de Cristo e o viaxo scignificao do N\u0153uvo Testamento, son i figgi de Satana e forman a gexa catollica. O m\u00e6ximo doalismo ch'o l'ea inta natua de l'ommo e inta stoia de l'umanit\u00e6 o se perpetoava cosc\u00ec into contrasto irredutibbile tra catarismo e cattoli\u00e7ismo.\nComme conseguen\u00e7a de queste so dotri\u00f1e, i catari negavan tanti dogmi do cattoli\u00e7ismo, comme a transustan\u00e7ia\u00e7ion e o sacrifi\u00e7\u00e7io da messa, o batt\u00e6ximo matei\u00e2, l'existen\u00e7a do purgat\u0153uio e l'utilit\u00e6 di suffragi, a venera\u00e7ion de inmaggine e o curto de gexe; conservon per\u00f2 arcu\u00f1e de gren feste crestia\u00f1e, comme o D\u00ean\u00e2, a Pasqua e a Pentecoste.\nMor\u00e2.\nDa-e so dotri\u00f1e teologiche e metafixiche i catari derivon i prin\u00e7ippi da so mor\u00e2 individu\u00e2 e soci\u00e2. Percose a sarve\u00e7\u00e7a a conscisteiva inta sepaa\u00e7ion de l'a\u00f1ima da-a mateia, l'ea necessaio pratic\u00e2 l'ascetismo ciu rigorozo. L'astinen\u00e7a, ch'a l'\u00e8 u\u00f1a de prattiche ciu caratteristeghe da mor\u00e2 catara, a permetteiva de f\u00e6to d'incorpo\u00e2 o meno poscibile de mateia e a l'amermava \u00f2 soprimeiva l'a\u00e7ion eser\u00e7it\u00e2 da-o corpo in sce l'a\u00f1ima.\nT\u00e2 astinen\u00e7a a conscisteiva no solo into consacr\u00e2 a-o zazun trei periodi de l'anno de 40 giorni ciaschedun, ma sorvettutto inta pratica de 'n rigorozo regime vegetarian. L'uzo da carne di anim\u00e6 e de tutto \u00e7o che da quelle deriva, comme o l\u00e6te, o formaggio, e i \u0153uve, o l'ea consciderao comme un peccao mort\u00e2. L'ea consentio o pescio, segge perch\u00e8 essendo i pesci anim\u00e6 a sangue freido appaivan meno materi\u00e6 de quelli a sangue cado, segge sorvetutto perch\u00e8 se credeiva che quelli no foisan gener\u00e6 pe acobbiamento. Questo \u00f3r\u00f4 pe a carne o se traduiva asc\u00ec into divieto d'ama\u00e7\u00e7\u00e2 i anim\u00e6, inti qu\u00e6 arcu\u00f1e sette credeivan asc\u00ec resezesse i a\u00f1ime de quelli morti f\u0153ua da so gexa. Di atri da p\u0153u conscideravan le\u00e7\u00e7ita solo l'o\u00e7ixon di serpenti.\nPe delivi\u00e2 ciu rapidamente l'a\u00f1ima da-o corpo, specce doppo avei ri\u00e7ev\u00fao o battezzo spiitu\u00e2, i catari no de r\u00e6o ricorivan a-o sui\u00e7idio, \u00f2 megio a-a morte voentaia e libiaixe provoc\u00e2 da l'astinen\u00e7a completa da ogni nutrimento. Questa morte pe famme a l'ea notta specce inta Fran\u00e7a meridion\u00e2 sotta o nomme de \"endura\". A serviva a f\u00e2 sci che o carisma spiitu\u00e2 ri\u00e7ev\u00fao co l'impoxi\u00e7ion de moen o no l'andesse compromisso e perduo. De votte i m\u00e6ximi ministri catari condannavan a-a morte pe zazun chi l'ea st\u00e6to purificao in virt\u00f9 de l'ini\u00e7ia\u00e7ion. Questo o l'ea asc\u00ec o segretto pe-o qu\u00e6 o cataro, deliviao da ogni ligammo matei\u00e2 e mor\u00e2, da ogni obrigo domestego e soci\u00e2, solo preoccupao d'alestise a mo\u00ee in moddo da eludde e insciddie de Satana e reconzonzise a l'essen\u00e7a divi\u00f1a, o l'affrontava con coraggio e seenit\u00e6, inti periodi de persecu\u00e7ion, a morte.\nNo min\u00f4 o l'\u00e8 l'or\u00f4 che i catari sentivan pe a genera\u00e7ion uma\u00f1a, l'atto materi\u00e2 pe eccellen\u00e7a, che, otr'a avei inviscao inta mateia Adammo e tutta a so descenden\u00e7a, o l'ea o strumento ciu accon\u00e7o a estende e a perpeto\u00e2 o regno de Satana, ciammando di n\u0153uvi esci a-a vitta terresta e materi\u00e2. A castit\u00e6 perpettoa a fu per\u00e7\u00f2 u\u00f1a de prattiche fondament\u00e6 do catarismo. No solo a lusciuia, ma o matrimonnio asc\u00ec e, pertanto, a propaga\u00e7ion da specce uma\u00f1a fun conscider\u00e6 comme pecc\u00e6 mort\u00e6. Comme l'astinen\u00e7a sponci\u00e2 scin a-a prattica de l\"'endura\" a tendeiva a soffoc\u00e2 a vitta individo\u00e2, cosc\u00ec l'assoluta verginit\u00e6 a l'ea destin\u00e2 a soprimme a vitta soci\u00e2 inta so reixe. Da-o ponto de vista de l'univers\u00e2 libera\u00e7ion de l'umanit\u00e6, delitto maggi\u00f4 o l'appariva o maiezzo che no o libertinaggio, o qu\u00e6 o l'escludeiva a forma\u00e7ion d'una famiggia e i ligammi do qu\u00e6 naturalmente ciu stoc\u00e6\u00e7i constitoivan un ciu debole ostaccolo a l'in\u00e7\u00e6ga, a-a qu\u00e6 l'ea connesso l'inv\u00f4 de continen\u00e7a perpettoa. O m\u00e6ximo concetto pescimistego, che a torto se voeiva deriv\u00e2 da-o Vangeio, o l'inspiava l'averscion di catari a i institu\u00e7ioin fondament\u00e6 da societ\u00e6, comme a propiet\u00e6 priv\u00e2 e l'exer\u00e7i\u00e7\u00e7io da giusti\u00e7\u00e7ia. Peccao mort\u00e2 l'ea pe i in\u00e7i o possesso di ben terren. A-o stato negavan o drito de represcion di delitti, sorvettutto quello da condanna a-a pe\u00f1a capit\u00e2, e o drito de m\u0153uve gu\u00e6re, segge p\u00f9 difenscive. Inspi\u00e6 a-o Vangelo ean infin di atri precetti do catarismo, comme o dev\u00eao assoluto da b\u00f3xard\u00e0ja.\nOrganizza\u00e7ion e riti.\nI seguaxi do catarismo se divideivan inte doe classe fondament\u00e6: i \"perfetti\" e i \"credenti\". A-i perfetti incombeiva i obrighi ciu esen\u00e7i\u00e6 do catarismo: a povert\u00e6 assoluta, l'astinen\u00e7a da-e carne, a castit\u00e6 perpettoa. A l'ini\u00e7ia\u00e7ion l'ea ammisso cosc\u00ec i ommi comme e donne. L'in\u00e7o ch'o l'avesse za contr\u00e6to matrimonnio o doveiva sep\u00e2se pe sempre da-o proppio conzonto. Sottoposti a una sevea discipri\u00f1a, i perfetti faxeivan vitta comu\u00f1a, vivendo inte de specce de conventi di doi sesci, e, quande viagiavan, anavan comme i apostoi a doi a doi. In sce l'esempio da primitiva comunit\u00e6 crestia\u00f1a, a gexa catara a l'ea govern\u00e2 da una gerarchia form\u00e2 da vescovi e diaconi. Quarche antigo scrit\u00f4 o parla asc\u00ec d'un pappa cataro, sen\u00e7a che se n'agge de testimonian\u00e7e \u00e7erte a-o riguardo. L'\u00e8 invece da retegnise che o catarismo o formesse una specie de federa\u00e7ion de circoscri\u00e7ioin ecclexasteghe, a cappo d'ognu\u00f1a de qu\u00e6 stava un vesco. Questo o presezeiva a-e sembree e o l'ea ascistio da doi prefetti, specie de vicai gener\u00e6 (figgio maggi\u00f4 e figgio min\u00f4), e o l'intraprendeiva de regol\u00e6 vixite pasto\u00e6 into proppio teritoio. De semm'in \u00e7ento i veschi de varrie contr\u00e6 se riunivan in scinnodi e concilli.\nI diaconi, che ascisteivan i vescoi inta so miscion sprito\u00e2, percorivan de continno a proppia region e mantegnivan o conligamento tra i perfetti e i credenti, predicando e presezendo i assembree particol\u00e6 e e r\u0153\u00fcnioin liturgiche da setta.\nNomiose e fiorente sc\u0153ue catare, inte qu\u00e6, oltre a-a grammatica, se studiava i scriti biblichi e se mostrava e illustrava e dotri\u00f1e da setta, ean dessemen\u00e6 in varie regioin e a arcu\u00f1e de quelle l'ea annesso una specie de collegio, into qu\u00e6 figgi\u0153u e figgi\u0153ue vegnivan arecugeiti e allev\u00e6 int'o spiito da setta. Da t\u00e6 sc\u0153ue sciortiva di doto\u00ee ass\u00e6 vers\u00e6 inta conoscen\u00e7a di testi bibbrichi e ben asperti into dane quelle interpreta\u00e7ioin letti\u00e6 e allegoriche che megio servissan a difende e inlustr\u00e2 e so dotri\u00f1e. T\u00e2 instru\u00e7ion a ghe permetteiva, inti periodi de mao libert\u00e6 e specce in Proven\u00e7a, de a\u00e7iment\u00e2se inte de pubbriche dispute, tanto i teologhi cattolichi quanto i eretichi riv\u00e6, i vardeixi. Molti perfetti fun asc\u00ec ass\u00e6 vers\u00e6 inta meixi\u00f1a, e de questa se servivan comme strumento de propaganda. Sotta a so sorveggian\u00e7a gh'ea di lao\u00eaii de laoanti che laoavan specce a la\u00f1a.\nI credenti \u00f2 scimpatizanti faxeivan profescion de catarismo, accordavan a-i perfetti prote\u00e7ion e agiutto, n'a\u00e7etavan a dire\u00e7ion spiitu\u00e2, ne favoivan a propaganda, n'acugeivan a dotri\u00f1a, sen\u00e7a per\u00f2 sponci\u00e2 a l'estremmo o so ascetismo e continoando a vive into mondo, no distinguendose apparentemente aff\u00e6to da-i catollichi. Frequentavan an\u00e7i, a-o pao de questi, e gexe e e fon\u00e7ioin religiose, e comme liatri travagiavan, mangiavan, ascisteivan a-a predica di perfetti (\"appareillamentum\" \"app\u00e6giamento\"), inta qu\u00e6 liatri faxeivan una specce d'ezamme de conscen\u00e7a, rendeivan omaggio a-i perfetti (adora\u00e7ion), ne ri\u00e7eveivan a benedi\u00e7ion. In sostan\u00e7a, i credenti ean di candid\u00e6 a l'ini\u00e7ia\u00e7ion e a-o stato de perfe\u00e7ion, ch'o conscisteiva into ri\u00e7eive o \"consolamentum\". Questo rito o l'ea 'na specie de battezzo spiitu\u00e2, confeio co l'impoxi\u00e7ion de moen, e gra\u00e7ie a-o qu\u00e6 s'intrava a f\u00e2 parte da comunit\u00e6 di perfetti. Co-o \"consolamentum\" o Paracleto o descendeiva inte l'ommo e o ne scancellava tutte e corpe, o l'infondeiva a veit\u00e6 e o rendeiva l'a\u00f1ima degna de reconzonzise a D\u00ea. \u00c7o faxeiva do credente un perfetto, capaxe de somministr\u00e2 a-i \u00e2tri o \"consolamentum\" e de exer\u00e7it\u00e2 i riti da setta. Moindo cosc\u00ec \"consol\u00e6\", i membri da gexa catara ean accugeiti inta biatitudine eterna, mentre i atri ean condann\u00e6 a f\u00e2 peniten\u00e7a transmigrando de corpo in corpo. Per\u00e7\u00f2 i credenti prefeivan generalmente ri\u00e7eive o \"consolamentum\" in sce-o ponto de morte, e de \u00e7o pigiavan impegno (\"convenientia\") co-i perfetti. Se, a pe\u00f1a \"consol\u00e6\", a morte a tardava a vegn\u00ee, liatri l'aspresciavan lasciandose mo\u00ee de famme.\nDiffuxon, persecu\u00e7ioin e tramonto.\nE dotri\u00f1e manichee, che costitoiscian o fondo do catarismo, fun introdute da-i Paolicen inte l'\u00c6rminnia e da p\u0153u inta Burgaja, ch'a dev\u00e8gne o prin\u00e7ip\u00e2 centro de diffuxon. Quelli eretichi fe\u00e7\u00e7an di progresci t\u00e6 che, verso a fin do sec. XI, l'impiat\u00f4 Alescio Comnen, pe raxoin de orde pubbrico, o ne fe\u00e7\u00e7e imprexon\u00e2 e condann\u00e2 a-o f\u0153ugo un gran nummio. Gra\u00e7ie specce a-i contatti commerci\u00e6 tra l'Oriente e l'Occidente, e dotri\u00f1e manichee penetron inte l'\u0152\u00fcropa e se diffuzan, prin\u00e7ipalmente pe \u0153uvia de Roberto \"le bougre\", inte Fiandre, donde passon da p\u0153u in Inghilt\u00e6ra asc\u00ec e inta Fran\u00e7a settentrion\u00e2, invadettan man a man l'\u00c6goita\u00f1ia e a Lenguadoca, dove, verso a fin do sec. XII, o so influsso squ\u00e6xi o domin\u00f2 a vitta pubbrica e priv\u00e2. De ciu, i trovemmo inte l'Itallia settentrion\u00e2 e centr\u00e2, inta Spagna do Nord e inta Germannia. U\u00f1a de primme manifesta\u00e7ioin do catarismo fran\u00e7eize a s'ebbe into 1017, quande dexe canoneghi d'Orl\u00e9ans, convinti de manicheismo, fun scominig\u00e6 i abrux\u00e6 pe orde do re Roberto de Fran\u00e7a.\nInto sec. XII, San Benardo o l'alamentava con di accenti appascion\u00e6 i strepitoxi succesci di eretichi. Verso a fin do secolo l'erexia a l'aiva, specce inta Proven\u00e7a, conquistao tutte e classe soci\u00e6, a nobilt\u00e6 no meno che o p\u0153uo. O m\u00e6ximo clero no solo o se mostrava impotente a n\u0153\u00fctraliz\u00e2 a propaganda ereteg\u00e2, ma soventi o se mostrava tollerante e de votte scimpatizante con questa. Forti de l'appoggio di baroin e do popolo, i catari no temeivan d'organiz\u00e2 de pubbriche conferen\u00e7e in contraditoio co-i catolleghi, de comp\u00ee pubbricamente i so riti, predic\u00e2 e cant\u00e2 scin\u00e3 inte m\u00e6xime gexe di cattolichi. In Italia asc\u00ec, specce a Milan, a Firen\u00e7e, a Viterbo e in atri l\u0153ughi, i eretichi aveivan conquistao una libert\u00e6 e una for\u00e7a noteive. A gexa a paiva impotente de fronte a questa specce de controgexa catara. Ind\u00e6rno i pappi aveivan organizzao de miscioin e di con\u00e7illi pe deren\u00e2ne l'oda\u00e7\u00e7ia e o proselitismo. S. Benardo, verso a meit\u00e6 do sec. XII, Peo carden\u00e2 de S. Crizogono into 1177, Enrico abao de Ciaravalle into 1281 aveivan capezao e varie miscioin, ma, nonostante l'ard\u00f4 do so apostolato e o so prestigio person\u00e2, tutti i so sfor\u00e7i ean arest\u00e6 ven. A lotta a repigi\u00f2 n\u0153uvo vig\u00f4 pe \u0153uvia de Inno\u00e7en\u00e7io III. \nL\u00ea o l'organiz\u00f2 una n\u0153uva miscion \u00e7ister\u00e7ense, capez\u00e2 da doi religioxi, di qu\u00e6 un, amaotiose, o fu sostituio con P\u00ea de Castelnau, ar\u00e7idiacono de Maguelonne. Munii de pin poei, i n\u0153uvi lig\u00e6 pontefeg\u00e6 se missan a l'\u0153uvia d\u0153uviando di mezi segge persuaxivi segge represcivi, predicando e disputando co-i eretichi, ma int'o m\u00e6ximo tempo scominigando, confiscando e fando appello a-o bra\u00e7\u00e7o secol\u00e2. I risurt\u00e6 fun da primma cosc\u00ec meschin che o Peo Castelnao, avilio, o domand\u00f2 a-o pappa d'\u00ease dispensao da-e so fon\u00e7ioin; ma o pappa o no vosse. In questo momento, apponto, se trovavan a pass\u00e2 pe a Lenguadoca Diego, vesco de Osu\u00f1a inta Spagna, e o sottopri\u00f4 do so capittolo Domenego de Guzman, i qu\u00e6 decidettan d'arest\u00e2 inte quelli l\u0153ughi pe consacr\u00e2se a-a lotta contra i eretichi. Pe rende ciu efficaxe a so \u0153uvia, acobion a-a paola l'esempio, imitando l'attezamento di \"perfetti\". Rinviao a proppia scorta in Spagna, a p\u00ea nui, vestii de sacco, sen\u00e7a din\u00e6, percorivan e campagne exortando, predicando, pigiando parte a-e dispute pubbriche. Queste, che se prolongavan de votte pe benben di giorni, ean presezue da un comitato mesccio de cattolichi e d'erettichi, e terminavan con un orde do giorno votao a maggioran\u00e7a da l'assembrea a fav\u00f4 \u00f2 contra e converscioin a-o cattoli\u00e7ismo.\nI resurt\u00e6 fun in\u00e7erti: de votte arest\u00f2 van ogni sfor\u00e7o pe guaagn\u00e2 l'ostina\u00e7ion di eretichi, de votte se verific\u00f2 numerose converscioin, che reizan ciu violenta a rea\u00e7ion di catari.\nIntanto Innoxen\u00e7o III o moveiva ripetui appelli a Feipo Aogusto re de Fran\u00e7a e a-i so baroin do Nord perch\u00e9 mettessan a so for\u00e7a a-o servi\u00e7\u00e7io di so lig\u00e6. Peo de Castelnao o repigi\u00f2 alloa a lotta, ma se g'oppose Raimondo VI, conte de Toloza, favoeive a-i eretichi. O pappa alloa o l'invitava Feipo Aogusto a scombatte contra i eretichi inta contea de Toloza, accordando a l\u00ea e seguaxi e m\u00e6xime indulgen\u00e7e di crox\u00e6 de T\u00e6ra Santa. \nA l'ea a crox\u00e2 contra i Arbixeixi.\nMentre queste tratative diavan, o ligao pap\u00e2 P\u00ea de Castelnau, o 15 zen\u00e2 1208, o vegniva assascinao da man ignota, che se disse arm\u00e2 da-o conte de Toloza. A pr\u0153uvo a-e lettie sempre ciu inscistente d'Innoxen\u00e7o III, co-o consenso do Feipo Aogusto, ancon restio a sciort\u00ee da-o so prudente riserbo co-o pretesto do stato de gu\u00e6ra co l'Inghilt\u00e6ra, fu organizzao into 1209 a crox\u00e2 contra i eretichi e o so faot\u00f4 conte de Toloza; i crox\u00e6, in numero circa de 50.000 ommi, baroin, prelati e contadin, ean sotta o comando de Scimon de Montfort e a dire\u00e7ion do n\u0153uvo ligao pontifi\u00e7\u00e7io Arnado. A campagna, contrasegn\u00e2 da de devasta\u00e7ioin e di ecciddi sen\u00e7a nomme, a fu aspia e longa e a l'ebbe \u00e2t\u00e8rne vexende. Into 1209 i crox\u00e6 preizan B\u00e9ziers, sterminando tutti i abitanti no escluxi i cattolichi, Carcassonne e Albi. \nSe a morte, inta battaggia de Muret, do prin\u00e7ip\u00e2 alliao di eretichi, P\u00ea re d'Aragon, a parse d\u00e2 o sorvevento a-i crox\u00e6, a morte do Scimon de Montfort sotta e miage de Toloza into 1218, a parse compromettilo. Morto da p\u0153u Raimondo VI asc\u00ec into 1222, a lotta a fu continu\u00e2, sen\u00e7a risurt\u00e6 aprexabili, da-o figgio do Scimon, ch'o l'ea successo a-o po\u00e6 into comando di crox\u00e6, e da-o figgio do Raimondo. Fu alloa che o figgio de Feipo Aogusto, Luigi VIII, o piggi\u00f2 a dire\u00e7ion da crox\u00e2 e, in parte co i arme, in parte co-a diploma\u00e7ia, o costrenzeiva Raimondo VII a a\u00e7et\u00e2 a paxe de Pariggi do 1229. In questa, o conte de Toloza o pigiava, tra l'atro, l'impegno de stermin\u00e2 i eretichi, espellendoli da-e so t\u00e6re e confiscandone i ben. L'erexia catara a v\u00e8gne definitivamente desreix\u00e2 da-e t\u00e6re de Fran\u00e7a.\nIn Inghilt\u00e6ra asc\u00ec i catari, che espursci da-e Fiandre into 1163 se gh'ean rifugi\u00e6, fun stermin\u00e6 da Enrico II. Inti atri paixi, specce in Italia, l'Inquixi\u00e7ion, ch'a l'ea vegnua man a man organizzandose, sorvetutto pe \u0153uvia do Grig\u0153u IX, a l'estinse co-o f\u00e6ro e co-o f\u0153ugo a setta. In t\u00e2 mainea, o grande peigo manicheo, ch'o l'aiva seriamente mena\u00e7\u00e7ao a compazze da gexa, verso a fin do sec. XIII o poeiva dise z\u0153umo\u00e6 superao. I avan\u00e7i do catarismo a poco a poco scenton do tutto."}
{"id": "11836", "revid": "141660", "url": "https://lij.wikipedia.org/wiki?curid=11836", "title": "Erexia arbixeize", "text": ""}
{"id": "11851", "revid": "12052", "url": "https://lij.wikipedia.org/wiki?curid=11851", "title": "Manicheismo", "text": "Manicheismo, religion fond\u00e2 da-o profeta perscian Mani (216-277), conosciuo in Occidente comme \"Manicheo\" asc\u00ec (foscia da-o sciriaco \"M\u0101ni \u1e25ayy\u0101\" \u00abMani o vivente\u00bb, nomme d\u0153uviao pe evit\u00e2, specce inti paixi de lengua grega, o z\u0153ugo de paole tra \"Mani\" e \"manis\", gr. \u03bc\u03b1\u03bd\u03b5\u03af\u03c2 \u00abmatto\u00bb).\nDescri\u00e7ion e st\u00f6ia.\nDrammaticamente consapeive da soferen\u00e7a do mondo e do vivo contrasto tra ben e m\u00e2 inta perso\u00f1a uma\u00f1a, o manicheismo o l'\u00e8 induto a concep\u00ee tutta a realt\u00e6 existente comme esprescion de 'na lotta perenne tra doi prin\u00e7ippi oposti: o Ben (a Luxe, o Spiito, D\u00ea, into senso proppio da paola) e o M\u00e2 (e Tennebre, a Mateia, o Spiito demoniaco, o Satana \u2018crestian\u2019). Questi doi prin\u00e7ippi, che-o manicheismo o conscidera coeterni, primma che-o mondo senscibile o l'avesse avuo origine, aveivan una so realt\u00e6 spa\u00e7i\u00e2, oltre che spiito\u00e2: a Luxe in paxe perfetta a s'estendeiva inte tutte e dire\u00e7ioin, circondando a nord, a est e a ovest e Tennebre, ch'aveivan o so regno a-o sud, sgoarao da de perenne lotte intesti\u00f1e e turbao da de pascioin. \nDa questa opoxi\u00e7ion ebbe origine a soferen\u00e7a into mondo, segondo o mito: o prin\u00e7ipe de Tenebre, vista l'abarlugante bele\u00e7\u00e7a do mondo da Luxe, o vosse impadron\u00eesene e o fu contrastao da-o Po\u00e6 da Grande\u00e7\u00e7a (cosc\u00ec i manichei dexignavan o D\u00ea da Luxe), o qu\u00e6, no poendo sarv\u00e2se atrimenti, o decize d'ofr\u00ee in sacrifi\u00e7io l\u00ea m\u00e6ximo pi arest\u00e2 l\u2019atacco de for\u00e7e do m\u00e2. Prin\u00e7ipio attivo pe ecellen\u00e7a, o D\u00ea da Luxe o tr\u00e0 aloa da l\u00ea a Mo\u00e6 da Vitta (saiv'a d\u00ee a vitta comme realt\u00e6 cosmica), che a so votta a tr\u00e0 da l\u00ea l\u2019Ommo primordi\u00e2; questo o l'afronta o m\u00e2, ma o vegne sconfito e o se d\u00e0 in pasto a-i figgi de tennebre: de sta mainea de parte de luxe arestan prexon\u00eae de tenebre da-e qu\u00e6 atendan de \u00ease delivi\u00e6. Se rende cosc\u00ec inevitabile una lotta tra Luxe e Tenebre, e faze da qu\u00e6, descrite menuamente into manicheismo, se concluddan co-a crea\u00e7ion do mondo fixico, di \u00easci viventi (mescciua de partexelle de luxe prexon\u00eae do corpo, creao da-e tennebre) e infin da primma cobbia uma\u00f1a, quella d'Adammo e d'Eva, form\u00e2 da-e poten\u00e7e do m\u00e2 perch\u00e9, reproduxendose tramite o dexideio carn\u00e2, tegnissan in eterno prexon\u00eae di corpi e partexelle de luxe in liatri inci\u00f3se. \nCosc\u00ec o manicheismo o leze in ciave fortemente pescimistega a vexenda uma\u00f1a e o vedde into dexideio carn\u00e2 e inta reprodu\u00e7ion a conseguen\u00e7a primma do peccao e do m\u00e2 intimamente ligao a-a natua uma\u00f1a. A resveggi\u00e2 inte l'Adammo a conscen\u00e7a de parte de luxe in l\u00ea inci\u00f3se, e for\u00e7e \u00e7eleste mandan o Gexo, do qu\u00e6 o Cristo storico o l'\u00e8 una particol\u00e2 manifesta\u00e7ion: cosc\u00ec o Gexo o l'adescia inte l'Adammo o dexideio de sarve\u00e7\u00e7a. Da questo momento l\u2019ommo o p\u0153u cess\u00e2 de \u00ease strumento de for\u00e7e do m\u00e2 se, seguindo a via da sarve\u00e7\u00e7a indic\u00e2 da-o Mani, o savi\u00e2 delivi\u00e2se de ogni instinto carn\u00e2 (per\u00e7\u00f2 refiando o matrimonio, o mangi\u00e2 a carne, oservando a perfetta castit\u00e6, ecc.). In t\u00e2 moddo l\u2019ommo o vegni\u00e2 cooperat\u00f4 de for\u00e7e do ben e contribui\u00e2 a-a libia\u00e7ion de partexelle de luxe serr\u00e6 inta mateia, scin a-o giudi\u00e7\u00e7io fin\u00e2 ch'o ne marchi\u00e2 o definitivo rescatto. \nI manichei costituin una gexa co-ina proppia gerarchia; i \u00f3dito\u00ee \u00f2 catecummeni (t\u00e2 fu Sant'Aostin pe n\u0153uv'anni), i eletti, i pr\u00e6vi, i vescovi, i apostoi e sorve tutti un cappo, ch'o l'ea consciderao o success\u00f4 do Mani. A prescinde da l'instru\u00e7ion religioza e da-o canto in comun, o manicheismo o g'aiva una liturgia ass\u00e6 scarsa, asc\u00ec pe l'assen\u00e7a de sacramenti: t\u00e2 pori\u00e6 \u00ease consciderao solo o rito d'amiscion (quande se diventava catecumeni), conscistente inte l'impoxi\u00e7ion da man drita in sce-o neoffito. Festa centr\u00e2 da liturgia manichea a l'ea a festa do \"bema\", saiv'a d\u00ee da cattedra do Mani, ch'a cazeiva a l'incirca a l'epoca da Pasqua crestia\u00f1a e a \u00e7elebrava o mart\u0153uio do meistro. \nO manicheismo o conobbe, pi \u0153uvia d'attivi e abili miscionai, a ciu vasta difuxon, penetrando inte poco ciu che 'n secolo da l'Affrica a-a Ci\u00f1a malgrao de incagnie persecu\u00e7ioin, adattandose de votta in votta a l'ambiente into qu\u00e6 o doveiva \u0153uvi\u00e2: o l'assonse cosc\u00ec un ciu ci\u00e6o aspetto gnostico-neoplatonico in Occidente, o l'a\u00e7et\u00f2 in Perscia di esprescioin e di termini da religion de Zaratustra, mentre in Ci\u00f1a o se tenzette de buddismo. Mentre per\u00f2 in Occidente o manicheismo o s'amort\u00f2 verso o sec. 7\u00b0, in Oriente, e specce in Ci\u00f1a, o du\u00f2 scin otr'a-o sec. 12\u00b0, lasciando de l\u00ea conspicoe tracce lettiaie e artisteghe."}
{"id": "11852", "revid": "141693", "url": "https://lij.wikipedia.org/wiki?curid=11852", "title": "Agostin", "text": ""}
{"id": "11854", "revid": "1144", "url": "https://lij.wikipedia.org/wiki?curid=11854", "title": "Lengua napoletann-a", "text": ""}
{"id": "11855", "revid": "3941", "url": "https://lij.wikipedia.org/wiki?curid=11855", "title": "Lengua siciliann-a", "text": ""}
{"id": "11856", "revid": "3941", "url": "https://lij.wikipedia.org/wiki?curid=11856", "title": "Pol\u00f2nia", "text": ""}
{"id": "11873", "revid": "7530", "url": "https://lij.wikipedia.org/wiki?curid=11873", "title": "San Segundu", "text": "San Segundu (... - Castell Ittimolo, 286 o 302) o fu \u00fcn militare ruman e \u00fcn martire crestian. L'\u00e8 vener\u00e0, cume Santu e Martire, d\u00e2 Geixa Cattolica.\nVita de San Segundu.\nFu logotenente de San Mori\u00e7iu, cumandante d'a Legiun Tebea invi\u00e0 da Dioclesi\u00e0n in agi\u00fctu a Massimi\u00e0n pe' cumbate arcune populasiun d'a Gallia che rinegava a religiun Crestiana.\n\u00dcn zurnu de gherra cuntra i galli , San Segundu, s'\u00e8 amurr\u00e0u de fronte a na populasiun mancu arm\u00e2 e anca crestiana, e Massimi\u00e0n ga ordin\u00e0u a fragelasi\u00f9n e a decollasi\u00f9n in p\u00fcbricu.\nL'esecusi\u00f9n fu vexin a Salussola, int'u antigu terito\u0159iu d'i Vittimuli, ci\u00fc pre\u00e7isandu a Castel Ittimolo.\nCulto.\nU corpu l'\u00e8 cunserv\u00e0 a Turin, a testa l'\u00e8 tenua a Ventemiglia d'au deximu seculu, int'a Geixa Granda.\nSan Segundu l'\u00e8 u patron d'a diocesi de Ventemiglia-Sanremu.\nL'\u00e8 scangi\u00e0 cu u santu omonimu San Segundu d'Asti.\nI soi simbu\u0159i sun: a Parmura, a Spada e u Stendardu e a so festa l'\u00e8 u 26 avustu."}
{"id": "11878", "revid": "3941", "url": "https://lij.wikipedia.org/wiki?curid=11878", "title": "Moldavvia", "text": ""}
{"id": "11879", "revid": "2355", "url": "https://lij.wikipedia.org/wiki?curid=11879", "title": "Ungaia", "text": ""}
{"id": "11880", "revid": "2355", "url": "https://lij.wikipedia.org/wiki?curid=11880", "title": "Part\u00eeio Comunista Italian", "text": ""}
{"id": "11881", "revid": "3941", "url": "https://lij.wikipedia.org/wiki?curid=11881", "title": "T\u00e6rit\u00f6io do Nord (Australia)", "text": ""}
{"id": "11882", "revid": "3941", "url": "https://lij.wikipedia.org/wiki?curid=11882", "title": "Terit\u00f6io da Capit\u00e2 australian-a", "text": ""}
{"id": "11883", "revid": "3941", "url": "https://lij.wikipedia.org/wiki?curid=11883", "title": "Pluton (astr\u00f2nomia)", "text": ""}
{"id": "11884", "revid": "3941", "url": "https://lij.wikipedia.org/wiki?curid=11884", "title": "Emo", "text": ""}
{"id": "11885", "revid": "3941", "url": "https://lij.wikipedia.org/wiki?curid=11885", "title": "Nichioso Copernico", "text": ""}
{"id": "11886", "revid": "3941", "url": "https://lij.wikipedia.org/wiki?curid=11886", "title": "Oran (astronomia)", "text": ""}
{"id": "11887", "revid": "3941", "url": "https://lij.wikipedia.org/wiki?curid=11887", "title": "Nettun (astr\u00f2nomia)", "text": ""}
{"id": "11888", "revid": "3941", "url": "https://lij.wikipedia.org/wiki?curid=11888", "title": "Giove (astronomia)", "text": ""}
{"id": "11890", "revid": "12052", "url": "https://lij.wikipedia.org/wiki?curid=11890", "title": "Belota", "text": "A Belota l'\u00e8 \u00fcn z\u00f6gu de carte.\nStoria.\nA Belota (pron. \"Bel\u00f2ta\") l'\u00e8 nasci\u00fca in Pruven\u00e7a. L'\u00e8 u z\u00f6gu de carte ci\u00fc z\u00f6g\u00e0 d'a Fran\u00e7a, maisci dif\u00fcsu anca in Italia: in Liguria, Piemonte e soprat\u00fct\u00fc in Val d'Aosta. L'\u00e8 u z\u00f6gu de carte ci\u00fc dif\u00fcsu de l'Italia du Nordovest e d\u00ea z\u00f6ne vixine in c\u00fclt\u00fcra e geugrafia, cume a Pruven\u00e7a, a Catalogna, a Corsega.\nZ\u00f6gu.\nSe z\u00f6ga cue carte Zeneizi, mea cun t\u00fcte ma cun e carte che e van d'u 7 a l'assu. L'\u00e8 \u00fcn z\u00f6gu maisce difi\u00e7ile, parch\u00e9 gh'\u00e8 tanti cunti da f\u00e0. \nSe z\u00f6ga in due o in catru (in copie da due)."}
{"id": "11893", "revid": "12052", "url": "https://lij.wikipedia.org/wiki?curid=11893", "title": "Beppe Grillo", "text": "Beppe Grillo, nomme d'arte de \"Giuseppe Piero Grillo\" (Zena, 21 l\u00fbggio 1948), o l'\u00e9 'n fam\u00f4zo att\u00f4 e politico zeneize.\nV\u00ectta.\nLeader e fondat\u00f4 do M5S into 2009."}
{"id": "11900", "revid": "12052", "url": "https://lij.wikipedia.org/wiki?curid=11900", "title": "San Pantalin", "text": "Pantalin (\u03a0\u03b1\u03bd\u03c4\u03b5\u03bb\u03b5\u03ae\u03bc\u03c9\u03bd in grego; \"Pantaleo\" in latin, Nicomeddia, \u2020 27 luggio 305), santo, martire, protet\u00f4 di meghi e de bonedonne. Se festezza o 27 de luggio.\nVitta, morte e miacoi.\nO g\u00f3d\u00ec scin da l'antighit\u00e6 de 'n vasto curto in Oriente e in Occidente, a-o p\u00e2o di \u00e7ellebri Coximo e Damian \u00f2 \u00c7iro e Zane, co-i qu\u00e6 o divize inta rapresenta\u00e7ion agiografica o modello martiri\u00e2 e taomaturghico de santi meghi \"an\u00e0rghiri\" e ben di tr\u00e6ti lezendiai stereottipi, e a-o p\u00e2o di atri santi intercesso\u00ee (gruppo di quattorze Santi Aoxiliato\u00ee in Occidente). A so popolarit\u00e6 a l'\u00e8 testimoni\u00e2 da-o Pascio zontone in varrie reda\u00e7ioin e manezamenti in grego, \u00e6rminio, zorzan, copto, arabo.\nSegondo a lezendia o Pantalin, nativo de Nicomedia in Bitinia, educao crestianamente da-a mo\u00e6 E\u00fcbule (aregord\u00e2 into Scinassaio Costantinopolitan a-o 30 de mar\u00e7o), ma no ancon battezzao, o l'\u00e8 afiao da-o po\u00e6 pagan a-o gran mego E\u00fcfroxin e o l'imprende a meixi\u00f1a tanto perfettamente da meit\u00e2se l'amira\u00e7ion e l'afetto de l'imperao Mascimian. O s'avexi\u00f1a a-a fe' crestia\u00f1a da l'exempio e da-a dotri\u00f1a de Ermol\u00e1o, presbittio crestian ch'o vive ascozo pe tim\u00f4 da persecu\u00e7ion, o qu\u00e6 o-o convin\u00e7e progrescivamente a abandon\u00e2 l'arte d'Asclepio, garantindoghe a capa\u00e7it\u00e6 de guar\u00ee ogni m\u00e2 into solo nomme de Cristo: de \u00e7o fa esperien\u00e7a o m\u00e6ximo Pantalin, o qu\u00e6, doppo avei visto resciuscit\u00e2 a-a sola invoca\u00e7ion de Cristo un figgi\u0153u morto pe-a dent\u00e2 de 'na vippera, o se fa battezz\u00e2. A guarixon de 'n orbo, ch'o s'ea adri\u00e7ao a l\u00ea doppo avei consumao tutte e sostan\u00e7e apr\u0153uvo a-i atri meghi, a provoca a guarixon spirito\u00e2 e a converscion segge de l'orbo che do po\u00e6 do santo. A-a so morte o Pantalin, distribuio o patrimonio a-i servi e a-i povei, o vegne o mego de tutti, sciuscitando, pe l'exer\u00e7i\u00e7\u00e7io de badda da profescion, l'inviddia e o risentimento di coleghi e a conseguente denon\u00e7ia a l'impiat\u00f4. L'orbo, ciammao a testimoni\u00e2, inte l'eviden\u00e7i\u00e2 a gratoit\u00e6 e a rapidit\u00e6 da guarixon, non che l'incapa\u00e7it\u00e6 e a venalit\u00e6 di atri meghi, o fa l'apologia de Cristo contra Asclepio, guaagnandose per\u00e7\u00f2 o mart\u0153uio.\nO conto a sto punto o va apr\u0153uvo a-a strutua proppia de 'n pascio: l'imperat\u00f4 con de luxinghe e di dosci rimprovei o tenta de dissuade o zoeno da-o prefei Cristo a Ascleppio. O Pantalin o propon un'ordaja tra i sacerdoti paghen e l\u00ea: ind\u00e6rno s'invexenda i sacerdoti in gio a 'n paralittico apoxitamente convocao, invocando tra i d\u00ea Asclepio, Galen e Ipoccrate asc\u00ec; o santo invece doppo una tiata anti-idolattrica o guaisce into nomme de Cristo o marotto. O miaco o sciuscita a converscion de molti e l'ostina\u00e7ion di sacerdoti e de l'impiao, ch'a-e luxinghe o fa segu\u00ee una longa serrie de tormenti: rascciammento con de ciote de f\u00e6ro e brux\u0153\u00fce a-i scianchi con de fraxelle, anegamento, espoxi\u00e7ion a-e fee, r\u0153ua. \nOgni tentativo o risurta inefficaxe e o provoca ancon de ciu l'ira do tiranno, ch'o l'accuza o santo de \u201cmagia\u201d. O Pascio o piggia quindi l'andio de un roman\u00e7o ciclico co l'inseimento d'atri santi personaggi, perch\u00e9, sciu subdolo invio de l'imperat\u00f4, o Pantalin ingenuamente no solo o fa o nomme do vegio Ermol\u00e2o e d'atri doi crestien, ma o-i va a pigi\u00e2 l\u00ea m\u00e6ximo pe cond\u00fali nanti o sovran, ch'o i fa mo\u00ee. A senten\u00e7a de morte do zoeno a no l'ezaorisce a fantasmagoiia do maavegiozo: a ponta a se ceiga comme \u00e7eja; i carneffexi domandan perdon a-o santo e 'na voxe de de d'\u00e2to a cangia o nomme do zoeno: \u201cti no ti te ciammi\u00e6 ciu Pantalin, ma o to nomme o sai\u00e2 \"Pantale\u00e9mon\", perch\u00e9 t'avi\u00e6 compascion de molti: ti sai\u00e6 porto pe quelli lambrocci\u00e6 da-a tempesta, refuggio di afriti, protett\u00f4 di opresci, mego di maoti e persecut\u00f4 di diai\u201d. In sce-o modello di atre pascioin antighe o l'\u00e8 o santo a exort\u00e2 i carnefexi a corp\u00eelo e doi urtimi prodigi s\u00e6ran o conto: da-a feja sccioisce do sangue messcio a l\u00e6te, mentre l'\u00e6rbo a-o qu\u00e6 Pantalin o ven ligao o se carrega de fruti.\nA critica agiografica a l'ha da tempo riconosci\u00fao o carattere totalmente fabulozo do Pascio, un conto far\u00e7io de l'elemento maavegiozo e miacoistego, de motivi ricorenti inta lettiatua do gennere: un testo tipico de pascioin tarde \u00f2 artifi\u00e7i\u00e6, tendente no a defin\u00ee o prof\u00ee storico, ma a delini\u00e2 o \u201ctipo\u201d sorvuman de martire intreppido, do santo taomaturgo ch'o l'\u0153uvia de badda a sarve\u00e7\u00e7a fixica e spiitu\u00e2 di devoti. Ben evidenti son in particol\u00e2 i ponti in comun co-e Vitte e-e Pascioin di santi meghi anarghiri (specce Coximo e Damian): l'opoxi\u00e7ion tra meexi\u00f1a paga\u00f1a ven\u00e2 e evergetismo crestian, o motivo de l'invidia di colleghi... Ma ass\u00e6 ciu evidenti son i intenti de 'na scimmile lettiatua, amiante a edific\u00e2 e ciu ancon a infonde a traverso e figue di santi meghi resci\u00f3o e fiducia inti fedeli.\nMalgrao a scarsciscima cren\u00e7a da narra\u00e7ion, l'\u00e8 ben atestao e coordin\u00e6 agiografiche. O \"dies natalis\" do Pantalin o l'\u00e8 prevalentemente fissao a-o 27 luggio, taloa con oscilla\u00e7ion de quarche giorno. O Martirologio Gionimian a-o 28 luggio o g'ha in Nicomedia Pantaleonis. O Scinassaio da Gexa costantinopolita\u00f1a o l'aregorda Pantalin a-o 27 de luggio.\nA diocexi de Cremma, in provin\u00e7a de Cremo\u00f1a, a-o \u00e7ellebra o 10 de zugno, giorno into qu\u00e6, pe so intercescion, a \u00e7itt\u00e6 a fu delivi\u00e2 da-a pesta."}
{"id": "11901", "revid": "4133", "url": "https://lij.wikipedia.org/wiki?curid=11901", "title": "Fauna de m\u00e2 in ventimigliusu", "text": ""}
{"id": "11902", "revid": "3941", "url": "https://lij.wikipedia.org/wiki?curid=11902", "title": "Campiun\u00f2u italian do Zeugo do ballon", "text": ""}
{"id": "11903", "revid": "4133", "url": "https://lij.wikipedia.org/wiki?curid=11903", "title": "A.S. Monaco", "text": ""}
{"id": "11912", "revid": "8138", "url": "https://lij.wikipedia.org/wiki?curid=11912", "title": "Lima", "text": ""}
{"id": "11915", "revid": "3941", "url": "https://lij.wikipedia.org/wiki?curid=11915", "title": "Bataggia da Meloia", "text": ""}
{"id": "11916", "revid": "3941", "url": "https://lij.wikipedia.org/wiki?curid=11916", "title": "Cugen", "text": ""}
{"id": "11917", "revid": "3941", "url": "https://lij.wikipedia.org/wiki?curid=11917", "title": "Firen\u00e7e", "text": ""}
{"id": "11918", "revid": "3941", "url": "https://lij.wikipedia.org/wiki?curid=11918", "title": "Sascello", "text": ""}
{"id": "11919", "revid": "3941", "url": "https://lij.wikipedia.org/wiki?curid=11919", "title": "Spezza", "text": ""}
{"id": "11920", "revid": "3941", "url": "https://lij.wikipedia.org/wiki?curid=11920", "title": "Lerxe", "text": ""}
{"id": "11925", "revid": "7530", "url": "https://lij.wikipedia.org/wiki?curid=11925", "title": "Gautama Buddha", "text": "Gautama Buddha, ciamm\u00f2u Siddhartha Gautama Buddha (s\u00e0nscrito: \u0938\u093f\u0926\u094d\u0927\u093e\u0930\u094d\u0925 \u0917\u094c\u0924\u092e;) (Lumbini, 566 a.C. \u2013 Ku\u015bin\u0101gara, 8 arv\u00ee 486 a.C), d'origgine indiann-a, o l'\u00e8 o personaggio prin\u00e7ip\u00e2 d'o Buddiximo, \u00fbnn-a de \u00e7inque religio\u00ecn ci\u00f9 inportanti do mondo. O l'\u00e9 staeto 'n m\u00f2naco, 'n fil\u00f2zofo, 'n m\u00ecstico e 'n'asc\u00e8ta."}
{"id": "11948", "revid": "12052", "url": "https://lij.wikipedia.org/wiki?curid=11948", "title": "Chieti", "text": "Chieti a l'\u00e8 'na \u00e7itt\u00e6 de ci\u00f9 de 51.340 abitanti, capoleugo da provinsa de Chieti in Abrusso."}
{"id": "11983", "revid": "10132", "url": "https://lij.wikipedia.org/wiki?curid=11983", "title": "Paramore", "text": "Paramore o l'ea 'n gr\u00fbppo de muxicisti form\u00f2u into 2004 a Franklin into Tennessee. O l'ea f\u00e6to da 3 fam\u00f4xi muxicisti:"}
{"id": "11984", "revid": "1211", "url": "https://lij.wikipedia.org/wiki?curid=11984", "title": "Universcit\u00e6 di Studdi Guglielmo Marconi", "text": "LUniverscit\u00e6 di St\u00f9ddi \"Guglielmo Marconi (italian: \"Universit\u00e0 degli Studi Guglielmo Marconi\" - UNIMARCONI) a l'\u00e8 l'Universcit\u00e6 de Romma, (Lassio). A gh'\u00e0 15.603 studenti."}
{"id": "11987", "revid": "142074", "url": "https://lij.wikipedia.org/wiki?curid=11987", "title": "Instituto Federal da Bahia", "text": "L'Instituto Federal da Bahia a l'\u00e8 l'Universit\u00e6 de Salvador, Bahia, Brax\u00ee. A gh'\u00e0 8874 studenti."}
{"id": "11988", "revid": "142075", "url": "https://lij.wikipedia.org/wiki?curid=11988", "title": "IFBA", "text": ""}
{"id": "12006", "revid": "12052", "url": "https://lij.wikipedia.org/wiki?curid=12006", "title": "Monte Sant'Angelo", "text": "Monte Sant'Angelo a l'\u00e8 unn-a \u00e7itt\u00e6 de 13.168 abitanti (2011) da provinsa de Foggia, Puggia."}
{"id": "12042", "revid": "13390", "url": "https://lij.wikipedia.org/wiki?curid=12042", "title": "Ido", "text": "Ido a l'\u00e8 'na lengua ouxiliaia interna\u00e7iun\u00e2 nasci\u00fca da \u00fcn prugettu de rifurma de l'esperanto. A f\u00fc adut\u00e2 inte l'otubre 1907, a Parigi, da 'n cumitatu interna\u00e7iun\u00e2 de scien\u00e7i\u00e6 e lenguisti ri\u00fcnii inta Delega\u00e7iun pe l'adu\u00e7iun de 'na lengua ouxiliaia interna\u00e7iun\u00e2. Intu cumitatu ean prezenti i rapresentanti ofi\u00e7i\u00e6 di atre lengue artifi\u00e7i\u00e6 (esperanto, Idiom neutral, latino sine flexione, ecc.) e n\u00fcmeruxi scien\u00e7i\u00e6 e lenguisti de nommina interna\u00e7iun\u00e2. Tra i so prexi maggiu\u00ee, cum\u00fcn a l'esperanto, gh'\u00e9 e sempli\u00e7iscime cunstr\u00fc\u00e7iuin grammatic\u00e6 e a nuteive velu\u00e7it\u00e6 d'imprendimentu cunsentia da-a regularit\u00e6 de l'\u00fczu di affisci e da l'\u00fczu de poule cum\u00fcn-e a-e varrie lengue e\u00fcrupee (ingreize, fran\u00e7eize, tudescu, spagnollu, italian e r\u00fcsciu).\n= Verbi =\nInvari\u00e0bili c\u00f3mme e termina\u00e7io\u00ecn gramatic\u00e2li i s\u00f3n asc\u00ec e div\u00e8rse dexin\u00e9nse m\u00f2d\u00e2li e tenpor\u00e2li do v\u00e8rbo, dexin\u00e9nse \u00f9niche pe t\u00f9tte e pers\u00f3nn-e, scingol\u00e2ri \u00f2 plur\u00e2li (e d\u00f3nca, a p\u00e0rte i v\u00e8rbi inperson\u00e2li e a seg\u00f3nda pers\u00f3nn-a scingol\u00e2re de l\u2019inperat\u00eevo, no se d\u00eave m\u00e2i \u00f2m\u00e9tte i pron\u00f3mmi person\u00e2li pe no cre\u00e2 confux\u00f3n rigo\u00e0rdo a-o sog\u00e8tto do v\u00e8rbo):\n\"-as\" pe l\u2019indicat\u00eevo prez\u00e9nte: \"me skribas\" / mi scr\u00eevo\n\"-is\" pe l\u2019indicat\u00eevo pas\u00f2u: \"me skribis\" / mi \u00f2 scr\u00eeto, mi scriv\u00e9ivo, mi av\u00e9iva scr\u00eeto\n\"-os\" pe l\u2019indicat\u00eevo fut\u00fbro: \"me skribos\" / mi scrivi\u00f6\n\"-us\" pe o condi\u00e7ion\u00e2le: \"me skribus\" / mi scrivi\u00e9iva\n\"-ez\" pe v\u00f2lit\u00eevo e inperat\u00eevo: \"(tu) skribez!\" / scr\u00eevi (ti)!\nSe peu not\u00e2 che o pas\u00f2u o trad\u00fbe a-o m\u00e6ximo m\u00f2ddo pas\u00f2u pr\u00f2scimo, inperf\u00e8tto e trapas\u00f2u pr\u00f2scimo (e asc\u00ec, fax\u00e9ndo riferim\u00e9nto a l\u2019itali\u00e0n, o pas\u00f2u e trapas\u00f2u rem\u00f6to, che \u00f2m\u00e2i in Zen\u00e9ize i no se ad\u00eauvian);\nche o condi\u00e7ion\u00e2le o trad\u00fbe asc\u00ec o conzont\u00eevo qu\u00e0nde l\u2019a\u00e7i\u00f3n a l\u2019\u00e9 ip\u00f2t\u00e9tica:\n\"Se tu venus hike, lore ni parolus\" / Se ti ti vegn\u00ecsci ch\u00eee, alant\u00f4a parli\u00eascimo\nche o v\u00f2lit\u00eevo o trad\u00fbe o conzont\u00eevo qu\u00e0nde v\u00eagne espr\u00e8sso \u2018n \u00f3rdine, \u2018na richi\u00e8sta, \u2018na voent\u00e6, un dexid\u00eaio:\n\"Me volas ke tu helpez me\" / Mi v\u00e9uggio che ti ti m\u2019agi\u00f9tti\na m\u00eano che o v\u00e8rbo o s\u00e9gge \"esperar\" (sper\u00e2), \"kredar\" (cr\u00e9dde), \"timar\" (t\u00e9mme), \"supozar\" (sup\u00f3nn-e) e sc\u00ecmili che i v\u00eauan l\u2019\u00fbzo de l\u2019indicat\u00eevo fut\u00fbro:\n\"Me esperas ke tu helpos me\" / Mi sp\u00earo che ti ti me agiuti\u00e6\nIn ci\u00f9, ex\u00ecste o m\u00f2ddo parti\u00e7ipi\u00e2le in ti t\u00e9npi prez\u00e9nte, pas\u00f2u e fut\u00fbro, at\u00eevo (dexin\u00e9nse \"-ant, -int, -ont\") e pasc\u00eevo (\"-at, -it, -ot\"); \u00f2gni dexin\u00e9nsa a peu av\u00e9i unn-a de termina\u00e7io\u00ecn gramatic\u00e2li \"-o, -a, -e\" cosc\u00ec che o parti\u00e7\u00ecpio o l\u2019as\u00f9mme fon\u00e7i\u00f3n sostantiv\u00e2le, agetiv\u00e2le \u00f2 averbi\u00e2le. E f\u00f3rme verb\u00e2li parti\u00e7ipi\u00e2li i s\u00f3n, con l\u2019aoxili\u00e2re \"esar\" (\u00ease), i \u00f9nici t\u00e9npi conp\u00f2sti de l\u2019Ido."}
{"id": "12069", "revid": "7530", "url": "https://lij.wikipedia.org/wiki?curid=12069", "title": "Romano Magnaldi", "text": "Romano Magnaldi, numme de battaggia Sandokan (Sann-a, 3 zen\u00e2 1928 - Moriaodo, 28 arv\u00ee 1945), o l'\u00e8 st\u00e6to 'n partigian da rescisten\u00e7a italia\u00f1a."}
{"id": "12085", "revid": "12052", "url": "https://lij.wikipedia.org/wiki?curid=12085", "title": "Burzaco", "text": "Bors\u00e0c\u00f2 (Burzaco in spagn\u00f2llo) o l'\u00e9 'na \u00e7it\u00e6 de 86.113 abit\u00e0nti e se atr\u00eauva a 25 km da Capit\u00e2 Feder\u00e2, into com\u00f9n de Amir\u00e0ggio Brown, inta z\u00f6na s\u00f9d do Gr\u00e0n Bonesaire, provins\u00eca de Bonesaire, Argentinn-a.\nGi\u00f2graf\u00eea.\nTerit\u00f6io.\nA \u00e7it\u00e6 a l'\u00e9 p\u00f2sta a-o conf\u00ecn co-o com\u00f9n de Malvinas Argentinas pe-a str\u00e2 Pino, con Adrogu\u00e9 pe-o C\u00f3rso H. Yigoyen, C\u00f3rso San Mart\u00edn, v\u00eee da Ferov\u00eea Gener\u00e2le Roca e J. D. Per\u00f3n, con Rafael Calzada pe Erezcano e Humberto 1\u00aa, con Claypole pe Rep\u00fablica Argentina, con Ministro Rivadavia pe 25 de Mayo, con Longchamps pe Ascasubi, v\u00eee da Ferov\u00eea Gener\u00e2le Roca, Fonrouge, Prado, \u00c1lvarez, Vallejos, Pozos, C\u00f3rso H. Yrigoyen e Fonrouge, e con Monte Grande pe C\u00f3rso Argentina."}
{"id": "12092", "revid": "1144", "url": "https://lij.wikipedia.org/wiki?curid=12092", "title": "Principatu de Munegu", "text": ""}
{"id": "12095", "revid": "10132", "url": "https://lij.wikipedia.org/wiki?curid=12095", "title": "Queen", "text": "Queen o l'ea 'n gr\u00fbppo de muxicisti ingleixi di anni '70, form\u00f2u inta \u00e7itt\u00e6 de Londra into 1970 e desf\u00e6to inte l'arv\u00ee do 1995.\nDescri\u00e7ion e st\u00f6ia.\nO l'ea f\u00e6to da 4 famoxi muxicisti:\nFreddie Mercury&lt;br&gt;\nBrian Harold May&lt;br&gt;\nJohn Deacon&lt;br&gt;\nRoger Meddows Taylor&lt;br&gt;"}
{"id": "12103", "revid": "242", "url": "https://lij.wikipedia.org/wiki?curid=12103", "title": "Tri\u00eaua", "text": ""}
{"id": "12113", "revid": "4133", "url": "https://lij.wikipedia.org/wiki?curid=12113", "title": "Tri\u00f6ira", "text": ""}
{"id": "12151", "revid": "4133", "url": "https://lij.wikipedia.org/wiki?curid=12151", "title": "Rijeka", "text": ""}
{"id": "12154", "revid": "4133", "url": "https://lij.wikipedia.org/wiki?curid=12154", "title": "Lavagn\u00f6a(sciumme)", "text": ""}
{"id": "12185", "revid": "12052", "url": "https://lij.wikipedia.org/wiki?curid=12185", "title": "Testacr\u00f4xe", "text": "\u00d4 testacr\u00f4xe o l'\u00e8 un organ\u00f4 meccanic\u00f4 che o vegne d\u00f6vio\u00f4 in te grandi macchine alternative, ad esempi\u00f4 i m\u00f4t\u00f4ri a vap\u00f4re o i grosci m\u00f4t\u00f4ri Diesel c\u00f4mme quelli impieg\u00e6 pe a propulsci\u00f4n navale.\nCaratteristiche e \u00fctilizz\u00f4.\n\u00d4 testacr\u00f4xe \u00f4 c\u00f4llega \u00f4 stel\u00f4 d\u00f4 stant\u00fcff\u00f4 a\u00f4 p\u00eb de biella, c\u00f4strinzend\u00f4 quest'\u00fcrtim\u00f4 a mesciase segund\u00f4 un moto rettiline\u00f4. Pe ottegn\u00ef quest\u00f4 effett\u00f4, \u00f4 testacroce \u00f4 l'\u00e8 forni\u00f4 di pattini che sc\u00f4ren in sce apposite guidde dell'incastellat\u00fca, obbligand\u00f4 quindi l'\u00f6ggi\u00f4 de biella a unna traiettoia prefiss\u00e4 lung\u00f4 l'asci\u00e2 d\u00f4 cilindr\u00f4, scaregand\u00f4 cosc\u00ec \u00f4 stant\u00fcff\u00f4 d\u00e4 c\u00f4mp\u00f4nente normale da forsa che se genera dall'accoppiament\u00f4. \nL'\u00fctilizzo d\u00f4 testacr\u00f4xe o l'\u00e8 particolarmente indispensabile quando \u00f4 stant\u00fcff\u00f4 \u00f4 l'ha unna lunghezza limit\u00e4, che a f\u00f4rnieiva perci\u00f2 unna insufficiente superfi\u00e7ie de guidda. I pattini d\u00f4 testacr\u00f4xe p\u00f6en esse c\u00f4n o sensa rivestiment\u00f4 antifresci\u00f4n, e sc\u00f4ren in sce guidde che p\u00f6en esse cianne, a V o cilindriche."}
{"id": "12200", "revid": "12052", "url": "https://lij.wikipedia.org/wiki?curid=12200", "title": "Benedicta Boccoli", "text": "Benedicta Boccoli (Milan, 11 novembre 1966), a l'\u00e8 un'attrice tiatrale; conosci\u00fca anche con o nomme da ma\u00ee\u00e4 Benny.\nBiograf\u00eea.\nNasci\u00fca a Milan, a s'ea trasfer\u00eea da z\u00f3vena a Romma dove into 1984 a l'intrava into mondo da televixon, con \"Pronto, chi gioca?\"\nInto 1991-1992 a l'\u00e0 comen\u00e7\u00f2u a lou\u00e2 into tiatro. Recentemente a l'\u00e0 travagi\u00f2u inta com\u00e9dia \"Cr\u00ecmini do cheu\""}
{"id": "12209", "revid": "1211", "url": "https://lij.wikipedia.org/wiki?curid=12209", "title": "Freddie Mercury", "text": "Farrokh Bulsara (Zanzibar, 5 Set\u00e9nbre 1946 - Londra, 24 Nov\u00e9nbre 1991), conosci\u00fbo comme Freddie Mercury, o l'\u00e8 st\u00e6to 'n m\u00fbxicista e compoxit\u00f4 ingleize.\nO f\u00e2va parte da band \"Queen\"."}
{"id": "12217", "revid": "12052", "url": "https://lij.wikipedia.org/wiki?curid=12217", "title": "Mantova", "text": "Mantova a l'\u00e9 'na \u00e7it\u00e6 de 47.223, cappol\u00eaugo da prov\u00ecnsa de Mantova e da regi\u00f3n Lonbard\u00eea."}
{"id": "12219", "revid": "12052", "url": "https://lij.wikipedia.org/wiki?curid=12219", "title": "Castel Goffredo", "text": "Castel Goffredo a l'\u00e8 'na \u00e7itt\u00e6 de 12.416 abitanti (30/04/13) inta Provinsa de Mantova, Lombard\u00efa."}
{"id": "12262", "revid": "10132", "url": "https://lij.wikipedia.org/wiki?curid=12262", "title": "Ann\u00f4 l\u00fcxe", "text": "L'ann\u00f4 l\u00fcxe (al) o l' \u00e8 unn' unit\u00e6 de mez\u00fca da lunghessa, definia come a distansa perc\u00f4rsa d\u00e4 radiasi\u00f4n elettromagnetica, e d\u00f4nca anche d\u00e4 l\u00fcxe, in t'\u00f4 v\u00f6\u00f4 in te l' intervallo de un anno sciderale. \nL' ann\u00f4 l\u00fcxe o l' \u00e8 comunemente d\u00f6vio\u00f4 in astronomia pe esprimme e distanse da a T\u00e6ra a i oggetti celesti f\u00f6a d\u00f4 Scistema S\u00f4lare, o e distanse fra i m\u00e6ximi oggetti, cio\u00e8 pe distanse in sce scala galattica. Un' atra unit\u00e6 d\u00f4 stess\u00f4 \u00f4rdine de grandessa spesso d\u00f6vi\u00e4 dai astronomi a l '\u00e8 \u00f4 parsec, che \u00f4 corrisponde a circa 3,26 anni l\u00fcxe.\nA definisi\u00f4n de ann\u00f4 l\u00fcxe d\u00e6ta dall' Uni\u00f4n Astronomica Internasi\u00f4nale a l' \u00e8: \"A distansa che un fot\u00f4n \u00f4 perc\u00f4rre in t'\u00f4 spazi\u00f4 v\u00f6\u00f4 in assensa de camp\u00f4 gravita\u00e7i\u00f4nale o de camp\u00f4 magnetic\u00f4 in te un ann\u00f4 giulian\u00f4\". L'ann\u00f4 giuliano \u00f4 l' ha unna durata de gi\u00f4rni, mediamente de seg\u00f4ndi ognid\u00fcn (\u00e4 gi\u00f4rn\u00e4 de anc\u00f6, viamenti, de quarche millexim\u00f4 de seg\u00f4nd\u00f4 ci\u00f9 lunghi), pari in totale a seg\u00f4ndi .\nScicc\u00f4me a vel\u00f4cit\u00e6 da l\u00fcxe in t\u00f4 v\u00f6\u00f4 (c) a l' \u00e8 pari a chilometri a\u00f4 seg\u00f4nd\u00f4 (km/s), un ann\u00f4 l\u00fcxe \u00f4 corrisp\u00f4nde a bili\u00f4in de chilometri:\nc\u00f4mme a d\u00ef circa miliardi de chilometri o circa votte a distanza fra a T\u00e6ra e \u00f4 S\u00f4 (nota comme Unit\u00e6 Astronomica). L' ann\u00f4 l\u00fcxe \u00f4 l' \u00e8 quindi unna distansa en\u00f4rme in sce scala umana.\nAtre unit\u00e6 de mez\u00fca de lunghessa accomun\u00e6 con l' ann\u00f4 l\u00fcxe s\u00f4n \u00f4 men\u00fct\u00f4 l\u00fcxe, \u00f4 seg\u00f4nd\u00f4 l\u00fcxe, e c\u00f4sc\u00ec via; se ottegnen c\u00f4nsciderand\u00f4 a distansa perc\u00f4rsa d\u00e4 l\u00fcxe in te unna \u00e7erta unit\u00e6 de temp\u00f4.\nA\u00f4 contrai\u00f4, va c\u00f4nscidero\u00f4 che l'ann\u00f4 l\u00fcxe \u00f4 no l' \u00e8 un'unit\u00e6 de mez\u00fca d\u00f4 temp\u00f4 (n\u00e9 tant\u00f4 men\u00f4 da \"quantit\u00e6\" de l\u00fcxe), pe quant\u00f4 segge c\u00f4rrett\u00f4 d\u00ef che l'osserva\u00e7i\u00f4n diretta de un corp\u00f4 celeste distante un \u00e7ert\u00f4 n\u00fcmer\u00f4 de anni l\u00fcxe \u00f4 ne m\u00f4stra quell\u00f4 corp\u00f4 celeste comme \u00f4 l' ea \u00f4 stess\u00f4 n\u00fcmer\u00f4 de anni fa e no in t\u00f4 m\u00f4ment\u00f4 da s\u00f6 osservasi\u00f6n."}
{"id": "12263", "revid": "996", "url": "https://lij.wikipedia.org/wiki?curid=12263", "title": "Anno luxe", "text": ""}
{"id": "12295", "revid": "12052", "url": "https://lij.wikipedia.org/wiki?curid=12295", "title": "Coreca", "text": "Coreca (\"Coraca\" o \"Corica\" into dial\u00e9tto loc\u00e2le) a l'\u00e9 'na \u00e7it\u00e6 de 700 abitanti (a-o 2017), fra\u00e7i\u00f3n do com\u00f9n de Amantea, scito\u00e2 inta prov\u00ecnsa de Coz\u00e9nsa. "}
{"id": "12331", "revid": "7530", "url": "https://lij.wikipedia.org/wiki?curid=12331", "title": "Michele Bravi", "text": "Michele Bravi (Citt\u00e0 di Castello, 1994 ) o l'\u00e8 'n muxicista e cantante italiano c'o l'\u00e8 divent\u00f2u famoso co \"X Factor 7\"."}
{"id": "12409", "revid": "3941", "url": "https://lij.wikipedia.org/wiki?curid=12409", "title": "Genocidio armen", "text": ""}
{"id": "12416", "revid": "1211", "url": "https://lij.wikipedia.org/wiki?curid=12416", "title": "Raffaello Sansio", "text": "Raffaello Sansio (in itali\u00e0n: \"Raffaello Sanzio\"), nasci\u00fbo a Urbino (Marche) o 6 arv\u00ee 1483 e m\u00f2rto a Romma (Lassio) o 6 arv\u00ee 1520, o l'\u00e8 st\u00e6to 'n pitt\u00f4 e architetto itali\u00e0n. O l'\u00e8 \u00fbn di ci\u00fb importanti pitto\u00ee da st\u00f6ja de l'\u00fbmanit\u00e6."}
{"id": "12432", "revid": "12052", "url": "https://lij.wikipedia.org/wiki?curid=12432", "title": "Formaldeide", "text": "A formaldeide (o ald\u00e8ide f\u00f2rmica, n\u00f4mme IUPAC: metanale) a l'\u00e8 a ci\u00fc semplice de aldeidi. A s\u00f6 formula chimica a l'\u00e8 CH2O, \u00f4 s\u00f6 numero CAS o l'\u00e8 50-00-0. In solu\u00e7i\u00f4n aeguosa a\u00f4 37% a l'\u00e8 commer\u00e7ialmente nota anche con \u00f4 n\u00f4mme de f\u00f4rmalinna.\nCaratteristiche.\nA s\u00f6 m\u00f4lec\u00f4la a l'\u00e8 planare; l'atomo de carbonio o l'ha orbitale sp2 e \u00f4 l'\u00e8 a\u00f4 centro de un triang\u00f4l\u00f4 ci\u00fc o men\u00f6 equilatero; ai vertici se tr\u00f6van i du\u00ec atomi de idrogeno e quell\u00f4 de oscigeno.\nSci\u00fcbben che a segge gass\u00f4sa a temperat\u00fca ambiente, a se tr\u00f6va generalmente in te due f\u00f4rme: c\u00f4mme solu\u00e7i\u00f4n \u00e6guoza a\u00f4 37% o c\u00f4mme \"paraformaldeide\" in f\u00f4rma de 1,3,5-triossano, m\u00f4lec\u00f4la ciclica form\u00e4 dall'uni\u00f4n de tr\u00e6 m\u00f4lec\u00f4le de formaldeide. A ciclizzazi\u00f4n a l'\u00e8 unna rea\u00e7i\u00f4n reversibile, a paraformaldeide a p\u00f6 esse ric\u00f4nvertia in formaldeide.\nE s\u00f6 solu\u00e7i\u00f4in \u00e6gu\u00f4ze s\u00f4n inc\u00f4l\u00f4ri e han un od\u00f4 caratteristic\u00f4.\nA formaldeide a presenta \u00f4 tipic\u00f4 c\u00f4mportament\u00f4 chimic\u00f4 de aldeidi, con a differensa de avei unna maggiore reattivit\u00e6. A formaldeide a l'\u00e8 un forte elettrofilo ed in quanto tale a p\u00f6 d\u00e4 rea\u00e7i\u00f4n de sostitu\u00e7ion con i composti aromatici e de addi\u00e7i\u00f4n ai alcheni.\nIn presensa de basi, a subisce a \"rea\u00e7ion de Cannizzaro\" trasf\u00f4rmand\u00f4se in acido f\u00f2rmico e etanolo.\nA [\u00e8rea\u00e7ion de Cannizzaro]] a l'\u00e8 un esempi\u00f4 de \"dispr\u00f4porzi\u00f4nament\u00f4\" (o dismuta\u00e7i\u00f4n chimica), osc\u00eca una rea\u00e7i\u00f4n in cui parte de un compost\u00f4 a subisce un'ossida\u00e7ion, mentre un'atra parte a subisce unna ridu\u00e7i\u00f4n.\nA formaldeide in solu\u00e7i\u00f4n \u00e6gu\u00f4za a reagisce fa\u00e7ilmente con l'oscigeno de l'aia, che \u00f4 l'ossida ottegnind\u00f4 acid\u00f4 f\u00f2rmic\u00f4.\nD\u00e6ti.\n- massa m\u00f4lecolare = 30,03&lt;br&gt;\n- aspett\u00f4 = gas inc\u00f4l\u00f4re&lt;br&gt;\n- temperat\u00fca def\u00fcxi\u00f4n = \u2212116,9 \u00b0C (156,2 K)&lt;br&gt; \n- temperat\u00fca di [[eb\u00f4lli\u00e7i\u00f4n]+ = \u221219,0 \u00b0C (254,1 K)&lt;br&gt; \n- temperat\u00fca de autoigni\u00e7i\u00f4n = 430 \u00b0C (703 K)&lt;br&gt; \nProdu\u00e7i\u00f4n.\nIndustrialmente, a formaldeide a vegne pr\u00f4dotta pe ossida\u00e7i\u00f4n catalitica d\u00f4 metanolo. I catalizzat\u00f4i ci\u00fc d\u00f6vi\u00e6 s\u00f4n l'[[Argento|argent\u00f4]] metallic\u00f4 e unn-a miscela de [[molibdeno]] e oscid\u00f4 de [[f\u00e6r\u00f4]]. Con quest'\u00fcrtim\u00f4 catalizzat\u00f4, a rea\u00e7i\u00f4n a l'avvegne a 400 \u00b0C e a l'\u00e8 a seguente:\nCon l'argent\u00f4 a rea\u00e7i\u00f4n a vegne condotta a temperat\u00fca superiore, 650 \u00b0C; \u00e4 rea\u00e7i\u00f4n s\u00f4via indic\u00e4 se accompagna anche quella de de-idrogena\u00e7i\u00f4n:\nUtilizzi.\nA formaldeide a l'\u00e8 un potente [[battericida]]; pe quest\u00f4 motiv\u00f4 solu\u00e7i\u00f4in \u00e6gu\u00f4se che a contegnen trovan largo impieg\u00f4 c\u00f4mme disinfettanti pe \u00fczo de casa; inta produ\u00e7i\u00f4n de tesci\u00fci a livello industriale a vegne utilizz\u00e4 c\u00f4mme battericida. Solu\u00e7i\u00f4in de aldeide formica vegnen anche d\u00f6vi\u00e6 pe conserv\u00e4 campi\u00f4in de materiale biologico. A trova vast\u00f4 impiego anche inte tecniche de imbalsama\u00e7i\u00f4n.\nA se d\u00f6via anche in solu\u00e7i\u00f4ne \u00e6gu\u00f4za (formalinna) per a produ\u00e7i\u00f4n de [[vaccin]]: segge pe anat\u00f4scine (o tossoidi), cio\u00e8 t\u00f4scinne che perdan a tossicit\u00e6 ma mantegnen a immunogenicit\u00e6, a part\u00ef da t\u00f4scinne batteriche, segge pe pr\u00f4d\u00fce vaccini bas\u00e6 in sce microrganismi ammass\u00e6. \nA maggior parte da formaldeide prodotta a l'\u00e8 destin\u00e4 per\u00f2 \u00e4 produ\u00e7i\u00f4n de polimeri e de atri [[composti chimici]].\nPe rea\u00e7i\u00f4n con \u00f4 [[fenolo]] a polimerizza dand\u00f4 a [[bachelite]], unna resina termo-indurente. In mainea analoga a reag\u00ecsce c\u00f4n l'[[urea]] e a [[melammina]], e e resine deriv\u00e6 tr\u00f6van \u00fcs\u00f4 c\u00f4mme laminati plastici, adesivi e scci\u00fcmme isolanti. \nA formaldeide a l'\u00e8 anche un reagente impiego\u00f4 pe prod\u00fce atri composti organici; tanti de quelli s\u00f4n [[polioli]], come a [[pentaeritrite]].\nTra i additivi alimentari a l'\u00e8 identific\u00e4 d\u00e4 sigla E 240 e a se d\u00f6via c\u00f4mme conservante. Def\u00e6ti a l'\u00e8 presente in t\u00f4 f\u00fcmme de legne e a l'\u00e8, insemme ai [[polifenoli]], responsabile da c\u00f4nserva\u00e7i\u00f4n di prodotti alimentari aff\u00fcmegh\u00e6.\nA formaldeide, insemme all'[[urea]], a l'\u00e8 impieg\u00e4 c\u00f4mme vernixe collante di pannelli in legn\u00f4 de truciolo\u00f4, a l \u00e8 contegn\u00fca in ti pannelli fonoassorbenti di c\u00f4ntros\u00f4ff\u00eeti, o in te pareti divisorie di uffizi. Con i anni a tende a volatilizzase in te l'ambiente circostante.\nA vegne d\u00f6vi\u00e4 pe a produ\u00e7i\u00f4n de [[isoprenolo]].\nIn ta tenz\u00f6ia tescile a se d\u00f6via in te l'applica\u00e7i\u00f4n c\u00f4n i Naftoli, pe d\u00e4 ci\u00fc stabilit\u00e6 ae solu\u00e7i\u00f4in naftoliche e in t\u00f4 trattament\u00f4 successiv\u00f4 de \u00e7erte tint\u00fce ottegn\u00fce c\u00f4n c\u00f4loranti diretti c\u00f4n \u00f4 scopo de migliorane e solidit\u00e6 all'\u00e6gua e ai lavaggi in generale.\nEffetti in sce a sal\u00fcte umana.\nD\u00e6t\u00f4 \u00f4 larg\u00f4 impieg\u00f4 de rexine deriv\u00e6 d\u00e4 formaldeide in ta prod\u00fc\u00e7i\u00f4n de manufatti, rivestimenti e ssci\u00fcmme is\u00f4lanti, c\u00f4nscidero\u00f4 che queste tenden a rilasci\u00e4 in t\u00f4 temp\u00f4 molecole de formaldeide in te l'ambiente, a formaldeide a l'\u00e8 \u00fcn di ci\u00fc diff\u00fcsi inquinanti di ambienti interni. A c\u00f4ncentra\u00e7i\u00f4n in te l'aia se superi\u00f4re a 0,1 ppm a p\u00f6 irrit\u00e4 pe inala\u00e7i\u00f4n e mucose e i \u00f6ggi.\nL'ingesti\u00f4n o l'esposizi\u00f4n a quantit\u00e6 c\u00f4nscistenti s\u00f4n potenzialmente letali.\nA cancerogenicit\u00e6 a l'\u00e8 st\u00e6ta accert\u00e4 in sce i roditori, d\u00f4ve a formaldeide a provoca un n\u00fcmer\u00f4 de caxi de cancr\u00f4 a\u00f4 nas\u00f4 e \u00e4 g\u00f4a superiori a\u00f4 normale; a formaldeide a l'\u00e8 in gradd\u00f4 de interfer\u00ef c\u00f4n i ligammi tra [[DNA]] e [[proteine]]. \nL'[[Associa\u00e7i\u00f4n Italianna per a Ricerca in sce \u00f4 Cancro]] (AIRC) z\u00e0 da \u00f4 2004 a l'ha inseri\u00f4 a formaldeide in te l'elenco de s\u00f4stanse conscider\u00e6 c\u00f4n seg\u00fcessa cancerogene per a specie umana.\nVa c\u00f4nscidero\u00f4 che e c\u00f4ncentra\u00e7i\u00f4in de formaldeide presenti normalmente all'intern\u00f4 di edifizi s\u00f4n generalmente basse, mentre bez\u00f6gna accuratamente mez\u00fc\u00e4 i rischi per i addetti ae lav\u00f4razi\u00f4in industriali che impieghen formaldeide.\nL'[[Organizzazi\u00f4n M\u00f4ndiale da Sanit\u00e6]] a l'ha indico\u00f4, c\u00f4mme limite mascim\u00f4 de c\u00f4ncentra\u00e7ion accettabile de formaldeide in casa, 100 microgrammi / metr\u00f4c\u00fcb\u00f4 (pari a 0,1 parti pe mili\u00f4n - ppm).\n\u00c2tri prog\u00e8tti.\n[[Categor\u00eea:Chimica]]"}
{"id": "12453", "revid": "143296", "url": "https://lij.wikipedia.org/wiki?curid=12453", "title": "York University", "text": "L'Universidade Federal de Minas Gerais a l'\u00e8 l'Universit\u00e6 de Toronto, Ontario, Canada. A gh'\u00e0 54000 studenti."}
{"id": "12476", "revid": "143338", "url": "https://lij.wikipedia.org/wiki?curid=12476", "title": "Universidade Federal do Rec\u00f4ncavo da Bahia", "text": "L'Universidade Federal do Rec\u00f4ncavo da Bahia a l'\u00e8 l'Universit\u00e6 de Cruz das Almas, Bahia, Brax\u00ee. A gh'\u00e0 8514 studenti."}
{"id": "12477", "revid": "143339", "url": "https://lij.wikipedia.org/wiki?curid=12477", "title": "UFRB", "text": ""}
{"id": "12503", "revid": "10132", "url": "https://lij.wikipedia.org/wiki?curid=12503", "title": "Marianna Madia", "text": "Marianna Madia (Maria Anna Madia) (Romma, 11 set\u00e9nbre 1980) a l'\u00e9 'na politica do Partito Democratego in Italia, a l'\u00e9 st\u00e6ta ministra da P\u00f9blica Aministra\u00e7i\u00f3n e Semplifica\u00e7i\u00f3n, into Governo de Matteo Renzi e 'nto Governo de Paolo Gentiloni.\nColegam\u00e9nti esterni.\nSc\u00eeto de Marianna Madia, "}
{"id": "12544", "revid": "12052", "url": "https://lij.wikipedia.org/wiki?curid=12544", "title": "Lengua di Segni Italian-a", "text": "A lengua di segni italian-a (LIS) a l'\u00e8 una lengua di segni parl\u00e2 inta Comunit\u00e6 Sorda in Italia, Svi\u00e7\u00e7era, San Marin. O codi\u00e7e ISO 693 o l'\u00e8 ise. A l'\u00e8 doeuvi\u00e2 da \u00e7irca 40.000 de person-e."}
{"id": "12561", "revid": "12052", "url": "https://lij.wikipedia.org/wiki?curid=12561", "title": "Joan Fuster", "text": "Joan Fuster i Ortells (Sueca, 23 nov\u00e9nbre 1922 - Sueca, 21 z\u00fbgno 1992) o l'\u00e8 st\u00e6to'n scritt\u00f4 valen\u00e7i\u00e0n in catal\u00e0n."}
{"id": "12567", "revid": "12052", "url": "https://lij.wikipedia.org/wiki?curid=12567", "title": "V\u00edctor Catal\u00e0", "text": "Caterina Albert i Parad\u00eds, \u00f2 con o pseud\u00f2nimo V\u00edctor Catal\u00e0 (L'Escala, Catalogna, 11 set\u00e9mbre 1869 - L'Escala, 27 zen\u00e2 1966) a l'\u00e8 st\u00e6ta 'na scrittrice catalann-a in catal\u00e0n."}
{"id": "12574", "revid": "10132", "url": "https://lij.wikipedia.org/wiki?curid=12574", "title": "Josep Pla", "text": "Josep Pla i Casadevall (Palafrugell, Catalogna, 8 marso 1897 - Llofriu, Catalogna, 23 arv\u00ee 1981) o l'\u00e8 st\u00e6to'n scritt\u00f4 catal\u00e0n. "}
{"id": "12592", "revid": "3941", "url": "https://lij.wikipedia.org/wiki?curid=12592", "title": "Sp\u00e0gna", "text": ""}
{"id": "12593", "revid": "3941", "url": "https://lij.wikipedia.org/wiki?curid=12593", "title": "Irlanda", "text": ""}
{"id": "12594", "revid": "3941", "url": "https://lij.wikipedia.org/wiki?curid=12594", "title": "Affrica", "text": ""}
{"id": "12595", "revid": "3941", "url": "https://lij.wikipedia.org/wiki?curid=12595", "title": "Euiropa", "text": ""}
{"id": "12596", "revid": "3941", "url": "https://lij.wikipedia.org/wiki?curid=12596", "title": "Isoe Cana\u00efe", "text": ""}
{"id": "12597", "revid": "3941", "url": "https://lij.wikipedia.org/wiki?curid=12597", "title": "Cubba", "text": ""}
{"id": "12598", "revid": "3941", "url": "https://lij.wikipedia.org/wiki?curid=12598", "title": "Floridda", "text": ""}
{"id": "12599", "revid": "3941", "url": "https://lij.wikipedia.org/wiki?curid=12599", "title": "Costa Ricca", "text": ""}
{"id": "12600", "revid": "3941", "url": "https://lij.wikipedia.org/wiki?curid=12600", "title": "Panam\u00e0", "text": ""}
{"id": "12601", "revid": "3941", "url": "https://lij.wikipedia.org/wiki?curid=12601", "title": "Nicaraggua", "text": ""}
{"id": "12602", "revid": "3941", "url": "https://lij.wikipedia.org/wiki?curid=12602", "title": "Martinicca", "text": ""}
{"id": "12603", "revid": "3941", "url": "https://lij.wikipedia.org/wiki?curid=12603", "title": "Paciffico", "text": ""}
{"id": "12604", "revid": "3941", "url": "https://lij.wikipedia.org/wiki?curid=12604", "title": "Repubblica Dominicann-a", "text": ""}
{"id": "12605", "revid": "3941", "url": "https://lij.wikipedia.org/wiki?curid=12605", "title": "Havann-a", "text": ""}
{"id": "12606", "revid": "3941", "url": "https://lij.wikipedia.org/wiki?curid=12606", "title": "O\u00e7eano Paciffego", "text": ""}
{"id": "12607", "revid": "2355", "url": "https://lij.wikipedia.org/wiki?curid=12607", "title": "Trentin-Erto Addige", "text": ""}
{"id": "12608", "revid": "3941", "url": "https://lij.wikipedia.org/wiki?curid=12608", "title": "Bali\u00e6", "text": ""}
{"id": "12609", "revid": "3941", "url": "https://lij.wikipedia.org/wiki?curid=12609", "title": "Adriatico", "text": ""}
{"id": "12610", "revid": "3941", "url": "https://lij.wikipedia.org/wiki?curid=12610", "title": "Mediterra\u00f1io", "text": ""}
{"id": "12611", "revid": "3941", "url": "https://lij.wikipedia.org/wiki?curid=12611", "title": "Alg\u00e8", "text": ""}
{"id": "12612", "revid": "3941", "url": "https://lij.wikipedia.org/wiki?curid=12612", "title": "Arg\u00ea", "text": ""}
{"id": "12652", "revid": "12052", "url": "https://lij.wikipedia.org/wiki?curid=12652", "title": "Presci\u00f4n oncotica", "text": "A presci\u00f4n oncotica a l'\u00e8 a presci\u00f4n osmotica esercit\u00e4 da e solu\u00e7i\u00f4in colloidali.\nDescri\u00e7ion.\nIn meixinna e fisiologia \u00f4 termine \u00f4 se riferisce \u00e4 presci\u00f4n gener\u00e4 dae proteinne (comme l'albuminna prodotta da \u00f4 figait\u00f4) presenti in solu\u00e7ion in t\u00f4 plasma sanguigno.\nIn condi\u00e7i\u00f4in normali \u00f4 s\u00f6 val\u00f4re \u00f4 l'\u00e8 20 mmHg (28 mmHg a livell\u00f4 d\u00f4 sangue - 8 mmHg opposta a livell\u00f4 di tesci\u00fci) e \u00f4 l'\u00e8 in gradd\u00f4 de determin\u00e4 \u00f4 moviment\u00f4 de liquid\u00f4 attravers\u00f4 e membranne di capillari, e in partic\u00f4lare in t\u00f4 glomerulo renale.\nIn generale a presci\u00f4n oncotica a livell\u00f4 dell'estremit\u00e6 arteri\u00f4sa di capillari a fav\u00f4risce \u00f4 passaggi\u00f4 in t\u00f4 spa\u00e7i\u00f4 extracellulare de \u00e6gua, elettroliti e diverse proteine d\u00f4 plasma. A diversa presci\u00f4n oncotica che se ha a livell\u00f4 de estremit\u00e6 ven\u00f4se di capillari a porta, invece, a un riass\u00f4rbiment\u00f4 in t\u00f4 circ\u00f4l\u00f4 sanguign\u00f4 de \u00e6gua, de elettroliti e di pr\u00f4dotti d\u00f4 catabolismo di tesci\u00fci."}
{"id": "12656", "revid": "7530", "url": "https://lij.wikipedia.org/wiki?curid=12656", "title": "Conchita Wurst", "text": "Conchita Wurst - Thomas Neuwirth (Gmunden, 1988) o l'\u00e8 'n muxicista, cantante c'o l'\u00e8 divent\u00f2u famoso co \"Eurovision Song Contest 2014\"."}
{"id": "12660", "revid": "12052", "url": "https://lij.wikipedia.org/wiki?curid=12660", "title": "Sung Jae-gi", "text": "Sung Jae-gi (Core\u00e0n:\uc131\uc7ac\uae30, Hanja:\u6210\u5728\u57fa), (Daegu, 11 setenbre 1967 - Mapo, (Seoul), 26 l\u00fbggio 2013), o l'\u00e9 st\u00e6to 'n fil\u00f2sofo liberalista e antifeminista da Corea do Sud."}
{"id": "12681", "revid": "1211", "url": "https://lij.wikipedia.org/wiki?curid=12681", "title": "Chiguayante", "text": "Chiguayante a l'\u00e8 'na \u00e7itt\u00e6 da Provincia Concepci\u00f3n in Cile.\nA g'ha 'na s\u00fbperfi\u00e7ie de 72 km\u00b2 e a g'ha 'na popolassion de 81.302 abitanti (2002)."}
{"id": "12682", "revid": "10132", "url": "https://lij.wikipedia.org/wiki?curid=12682", "title": "Hualp\u00e9n", "text": "Hualp\u00e9n a l'\u00e8 a \u00e7itt\u00e6 d\u00f6 Provincia Concepci\u00f3n, Cile.&lt;/br&gt;A g'ha 'na s\u00fbperfi\u00e7ie de 53,5 km\u00b2 e a g'ha 'na popolassion de 88.046 abitanti (2004)."}
{"id": "12683", "revid": "10132", "url": "https://lij.wikipedia.org/wiki?curid=12683", "title": "Penco", "text": "Penco a l'\u00e8 a \u00e7itt\u00e6 d\u00f6 Provincia Concepci\u00f3n, Cile.&lt;/br&gt;A g'ha 'na s\u00fbperfi\u00e7ie de 108 km\u00b2 e a g'ha 'na popolassion de 46.016 abitanti (2002)."}
{"id": "12694", "revid": "5575", "url": "https://lij.wikipedia.org/wiki?curid=12694", "title": "\u0421\u0440\u0431\u0438\u0458\u0430", "text": ""}
{"id": "12704", "revid": "7530", "url": "https://lij.wikipedia.org/wiki?curid=12704", "title": "Ronald Reagan", "text": "Ronald Wilson Reagan (1911-2004) o l'\u00e9 st\u00e6to o 40eximo prescidente di Stati Un\u00eei d'America (1981-1989).\nInto 1981 o l'\u00e0 d\u00eeto int'in disc\u00f3rso che o vo\u00e9iva continu\u00e2 a grande tradi\u00e7i\u00f3n americann-a de d\u00e2 \u00f2spitalit\u00e6 a t\u00f9tti quelli che sc\u00e0pan da l'\u00f2presci\u00f3n: \" Ni\u00e2tri continoemmo a tradi\u00e7ion de 'n'America comme t\u00e6ra ch'a d\u00e2 \u00f2spitalit\u00e6 a p\u00f2polo. De ci\u00f9, con \u00e2tri p\u00e0ixi, continoemmo a condiv\u00ecdde e responsabilit\u00e6 d'ach\u00e9ugge e \"rinsegi\u00e2 quelli che sc\u00e0pan da l'\u00f2presci\u00f3n\".\n\"We shall continue America's tradition as a land that welcomes peoples from other countries. We shall also, with other countries, continue to share in the responsibility of welcoming and resettling those who flee oppression\"\"."}
{"id": "12719", "revid": "1211", "url": "https://lij.wikipedia.org/wiki?curid=12719", "title": "Trojany", "text": "Trojany o l'\u00e8 'n villaggio da provincia do Mazowsze, Polonia."}
{"id": "12763", "revid": "10132", "url": "https://lij.wikipedia.org/wiki?curid=12763", "title": "Arara", "text": "Arara a l'\u00e8 unn-a \u00e7itt\u00e6 do Bras\u00ee, do stato de Para\u00edba, de 13.448 abitanti (2016), insce 'na s\u00fbperfi\u00e7ie de 99 km\u00b2."}
{"id": "12764", "revid": "3941", "url": "https://lij.wikipedia.org/wiki?curid=12764", "title": "Gu\u00e6ra \u00e7iv\u00ee americann-a", "text": ""}
{"id": "12765", "revid": "3941", "url": "https://lij.wikipedia.org/wiki?curid=12765", "title": "Lu\u00f1a", "text": ""}
{"id": "12766", "revid": "242", "url": "https://lij.wikipedia.org/wiki?curid=12766", "title": "Alabamma", "text": ""}
{"id": "12767", "revid": "3941", "url": "https://lij.wikipedia.org/wiki?curid=12767", "title": "Louixia\u00f1a", "text": ""}
{"id": "12768", "revid": "1144", "url": "https://lij.wikipedia.org/wiki?curid=12768", "title": "Caroli\u00f1a do Nord", "text": ""}
{"id": "12769", "revid": "3941", "url": "https://lij.wikipedia.org/wiki?curid=12769", "title": "Stati Unii", "text": ""}
{"id": "12770", "revid": "3941", "url": "https://lij.wikipedia.org/wiki?curid=12770", "title": "Pennsylvania", "text": ""}
{"id": "12771", "revid": "3941", "url": "https://lij.wikipedia.org/wiki?curid=12771", "title": "Caroli\u00f1a do Sud", "text": ""}
{"id": "12774", "revid": "12052", "url": "https://lij.wikipedia.org/wiki?curid=12774", "title": "Bibbia", "text": "Bibbia o complesso de scritue sacre de l'ebraiximo e do crestianeximo (da-o lat. tardo \"Biblia\", gr. \"\u03c4\u1f70 \u03b2\u03b9\u03b2\u03bb\u03af\u03b1\" \u00abi libbri\u00bb).\nDescri\u00e7ion e st\u00f6ia.\nInte comunioin e confescioin religiose che riconoscian o carattere sacro da Bibbia, so 'aot\u00f4' o l'\u00e8 ritegn\u00fao D\u00ea m\u00e6ximo, ch'o l'ha parlao a-i ommi attraverso di scrito\u00ee da l\u00ea inspi\u00e6, in moddi desp\u00e6giamente inteixi. Ma, comme no in tutte e confescioin che acc\u0153uggian a \"Bibbia\" questa a l'\u00e8 conscider\u00e2 unica fonte de conoscen\u00e7a da rivela\u00e7ion, cosc\u00ec no tutti i libbri che a compo\u00f1an son da tutte ritegnui inspi\u00e6 e incruxi into canone. A primma, e ciu noteive, differen\u00e7a a t\u00e2 propoxito a l'\u00e8 quella ch'a separa l'ebraiximo da-o crestianeximo e ch'a d\u00e0 l\u0153ugo a-a distin\u00e7ion di doi \"Testamenti\", l'Antigo (\u00f2 Vegio) e o N\u0153uvo. \nI Ebrei, a-i qu\u00e6 remonta o nomme Testamento, chi alludde prin\u00e7ipalmente a-a 'Allian\u00e7a' (ebr. \"b\u00ebr\u012dt\", reizo co-o gr. \"\u03b4\u03b9\u03b1\u03d1\u03ae\u03ba\u03b7\" \u00abdispoxi\u00e7ion\u00bb) tra D\u00ea e o poppolo d'Israele, de f\u00e6to a\u00e7ettan escluxivamente o primmo; i crestien azonzan a 'N\u0153uva Allian\u00e7a', a Rivela\u00e7ion definitiva, escatologica de D\u00ea in Gexo de Nazaret, o Mesc\u00eea redent\u00f4 atraverso a morte in croxe e a resurre\u00e7ion, o \u00abmediat\u00f4 da n\u0153uva dispoxi\u00e7ion\u00bb (\"Ebrei\" 9, 15-17). \nIn teologia, a streita aderen\u00e7a a-a Bibbia a l'\u00e8 nota comme \"biblicismo\", termine d\u0153uviao inti ambienti luteren pe dexign\u00e2 a tenden\u00e7a di teologhi che, concepindo a \"Bibbia\" comme una rivela\u00e7ion scistematica e compia de l'economia divi\u00f1a, an\u00e7i comme l\u00ea m\u00e6xima un scistema de 'filozofia sacra', l'interpreton in senso realistego ('realismo biblico') \u00f2 letti\u00e2, specce relativamente a l'escatologia.\nAntigo Testamento.\nT\u00e8sto trasfer\u00eeo chi\nNeuvo Testamento|N\u0153uvo Testamento.\nT\u00e8sto trasfer\u00eeo chi"}
{"id": "12778", "revid": "12052", "url": "https://lij.wikipedia.org/wiki?curid=12778", "title": "Gexa", "text": "Gexa. O termine \u1f10\u03ba\u03ba\u03bb\u03b7\u03c3\u03af\u03b1, che into grego clascico o denotta un'assemblea politica, o l'\u00e8 d\u0153uviao inte parte ciu recente da verscion grega de l'Antigo Testamento d\u00eeta \"di Settanta\", comme equivalente di termini ebraichi \"q\u0101h\u0101l\" e \"\u201b\u0113d\u0101h\", che indican l'\u00abadunan\u00e7a\u00bb do poppolo d'Israele, oss\u00e6 una societ\u00e6 religioza e politica a-o tempo m\u00e6ximo. In atre parte da m\u00e6xima verscion questi termini son reixi con \u03c3\u03c5\u03bd\u03b1\u03b3\u03c9\u03b3\u03ae \u00abre\u00fcnion\u00bb. Mentre o vocabolo \"scinagoga\" o l'\u00e8 arestao in uzo fra i Ebrei segge co-o scignificao de \"riunion\" (e quindi de \"societ\u00e6\") religioza, segge con quello de \"l\u0153ugo dove riun\u00eese\", da-i crestien l'\u00e8 st\u00e6to adotao \"ecclesia\" pe indic\u00e2 segge e so re\u00fcnioin religiose e a societ\u00e6 di fedeli segge o l\u0153ugo into qu\u00e6 quelle se \u00e7elebran.\nA Gexa comme societ\u00e6 religioza.\nA differen\u00e7ia\u00e7ion tra societ\u00e6 \u00e7iv\u00ee (elemento uman e natur\u00e2) e societ\u00e6 religioza (elemento divin e sorvenatur\u00e2) e a difficort\u00e6 de intendili tutti doi comme \u00easen\u00e7i\u00e6 se son espresse in moddo desp\u00e6gio inte conce\u00e7ioin da Gexa: arcu\u00f1e han sottolinniao o primmo elemento, fando da Gexa a societ\u00e6 di \u2018santi\u2019 \u00f2 di \u2018predestin\u00e6\u2019, societ\u00e6 prevalentemente \u00f2 asc\u00ec escluxivamente mistega e invixibile; atre invece, partindo da de conscidera\u00e7ioin desp\u00e6gie ravizan inta Gexa una societ\u00e6 meramente uma\u00f1a, giuridica e gerarchica, in continnoa evolu\u00e7ion. Se capisce che e desp\u00e6gie dotri\u00f1e circa a Gexa, a so natua e constitu\u00e7ion, son streitamente lig\u00e6 a l'insemme de dotri\u00f1e teologiche; da questo asc\u00ec dipende l\u2019importan\u00e7a che into complesso de discipli\u00f1e teologiche assumme l'ecclexiologia e l'utilit\u00e6 che-o studio de dotri\u00f1e relative a-a Gexa profess\u00e6 da-i diferenti gruppi crestien o presenta pe 'na caratterizza\u00e7ion di gruppi m\u00e6ximi. \nOtr'a \u00e7o pe-a natua m\u00e6xima do crestianeximo l'\u00e8 da tegn\u00ee presente che ciascu\u00f1a confescion crestia\u00f1a a se presenta comme vea (se no sempre comme l'unica) Gexa, erede e continuatrixe aotentica de l'\u0153uvia de Gexo Criste e di apostoi; e che, d'atra parte, pe quante riguarda asc\u00ec l'organizza\u00e7ion, s'\u00e8 sviluppao varri scistemi, che in \u00e7erto moddo riflettan i tipi fondament\u00e6 de l'organizza\u00e7ion politica: monarch\u00eda, aristocra\u00e7\u00eda, democra\u00e7\u00eda. A-i doi urtimi corisponde l\u2019episcopalismo, o presbiteianismo e o congrega\u00e7ionalismo.\nSegondo a dotri\u00f1a cattolica l\u2019\"Ecclesia Christi\", a comunit\u00e6 di ciamm\u00e6 da D\u00ea, l'\u00e8 una comistion tra 'na comunit\u00e6 esterna de soggetti che professan a m\u00e6xima fe', parte\u00e7ipan a-i m\u00e6ximi sacramenti e tendan a-a realizza\u00e7ion di m\u00e6ximi fin spiitu\u00e6 sotta a poist\u00e6 do roman pontefixe, e 'na realt\u00e6 interi\u00f4 (corpo mistego de Cristo), ch'a l'ha a-o so centro un elemento invixibile e divin. A Gexa catollica a l'\u00e8 'na societ\u00e6 giuridicamente perfetta (in quante a no ri\u00e7eive da nisciun o so poei) e aotosuffi\u00e7ente. A l'\u00e8 'na societ\u00e6 ecclexi\u00e2, o qu\u00e6 imperativo primmaio o l'\u00e8 a sarve\u00e7\u00e7a di a\u00f1ime. E so finalit\u00e6 son essen\u00e7ialmente spiitu\u00e6, oss\u00e6 custod\u00ee e mostr\u00e2 e realt\u00e6 rivel\u00e6, condue i ommi a segu\u00ee e lezze de D\u00ea, perfe\u00e7ion\u00e2 e rende ciu efficienti e struttue da Gexa, gerarchicamente inteize. \nA Gexa a no g'ha di fin politichi, economichi \u00f2 soci\u00e6, proppi da comunit\u00e6 \u00e7iv\u00ee e politica, da qu\u00e6 a Gexa a l'\u00e8 indipendente e aotonnoma. Giuridicamente a Gexa a l'\u00e8 una struttua originaia no deriv\u00e2 e no territori\u00e2, percose no lig\u00e2 a-o d\u00e6to territori\u00e2 particol\u00e2 \u00f2 circoscrita, ma a l'\u00e8 'na realt\u00e6 univers\u00e2. A l'\u00e8 \u00e2tresc\u00ec aotosuffi\u00e7ente in sce-o cian economico, e a l'\u00e8 dot\u00e2 de soggettivit\u00e6 direttamente deriv\u00e2 da-o drito divin, sen\u00e7a necescit\u00e6 de 'n riconoscimento \u00f2 de 'n atto de l'aotorit\u00e6 \u00e7iv\u00ee. Connatur\u00e2 a-o m\u00e6ximo concetto de \"Ecclesia Christi\" a l'\u00e8 a subordina\u00e7ion di fedeli a-i legittimi pasto\u00ee (cosc\u00ec d\u00edta sacra gerarch\u00eda), titol\u00e6 de fon\u00e7ioin gerarchiche de mostr\u00e2, santific\u00e2 e govern\u00e2 o poppolo de D\u00ea, fon\u00e7ioin deriv\u00e6 direttamente da l'attivit\u00e6 de Criste e in base a-e qu\u00e6 se parla de constitu\u00e7ion gerarchica da Gexa. Quest'urtima a se deve tuttavia armonizz\u00e2 co-o prin\u00e7ipio de ingoan\u00e7a di fedeli, pe-o qu\u00e6 tutti i fedeli (da-o pappa a-o neobattezzao) son p\u00e6gi ape' da voca\u00e7ion, da santit\u00e6, da dignit\u00e6 di crestien e de l'\u0153uvia de comu\u00f1a edifica\u00e7ion da Gexa, pe-a qu\u00e6 tutti han p\u00e6gi driti e dovei, sarvo che no rivestan de particol\u00e6 qualifiche che importan un \"status\" desp\u00e6gio.\nGexa e Stato.\nScistemi teorichi e dotri\u00f1e.\nO regolamento di rapporti fra a societ\u00e6 religioza e quella \u00e7iv\u00ee o riveste un'importan\u00e7a politica spe\u00e7i\u00e2 inta vitta de tutti i poppoli, ma a-a dreitua a n'accatta u\u00f1a fondament\u00e2 con l\u2019avento do crestianeximo e da Gexa cattolica. A dotri\u00f1a dominante a s'\u00e8 da tempo orient\u00e2 into senso de concep\u00ee i raporti fra Gexa e Stato in sce-a base de 'n schema logico, ch'o distingue an\u00e7itutto o scistema d'union da quello de separa\u00e7ion fra i doi enti. \nO scistema d'union o p\u0153u \u00ease a so votta de subordina\u00e7ion \u00f2 de coordina\u00e7ion. O scistema de subordina\u00e7ion da Gexa a-o Stato o s'\u00e8 attoao traverso doe forme distinte in desp\u00e6gi Stati e periodi da stoia: s'ha o cezaropapismo aloach\u00e9 l\u2019organizza\u00e7ion e o governo da Gexa son conscider\u00e6 comme un rammo de l'aministra\u00e7ion pubbrica (Gexa de Stato) e o cappo do Stato o l'\u00e8 into m\u00e6ximo tempo cappo da Gexa (cesare e pappa: \"imperator ac sacerdos\"); s'ha o giurisdi\u00e7ionalismo quande o Stato, mentre o concede di favo\u00ee e di privilegi a-a Gexa, o n'invadde a sfea de competen\u00e7a estendendo i poei da so sovranit\u00e6 territori\u00e2 in sce-i raporti esterio\u00ee ecclexiasteghi. O scistema da subordina\u00e7ion do Stato a-a Gexa o vegne intezo segondo tr\u00e6 forme de poist\u00e6 eclexastega in sce-e cose tempor\u00e6: a) segondo a \"potestas directa\" (teocra\u00e7\u00eda, ierocra\u00e7\u00eda, scistema teocratico-pap\u00e2), a Gexa a l'\u00e8 l\u2019unica, legittima monarch\u00eda ch'a l'exer\u00e7ita a sovranit\u00e6 pe mezo do pontefixe, qu\u00e6 so cappo vixibile e vicaio de Criste in T\u00e6ra; b) segondo a \"potestas indirecta\", o pappa o no g'ha o poei diretto inte cose tempor\u00e6 di stati, ma soltanto quello de eman\u00e2 e lezze ritegnue necessaie pe-i interesci spiitu\u00e6 da Gexa e pe coreze e abrog\u00e2 e lezze \u00e7iv\u00ee a questa dannose; c) in base a-a \"potestas directiva\", o pontefixe o no p\u0153u eman\u00e2 de lezze obrigatoie pe-i \u00e7ittadin e abrog\u00e2 quelle contraie a-i interesci da Gexa, ma solo dizaprov\u00e2 queste e obrig\u00e2 i Stati a eman\u00e2 de determin\u00e6 lezze. \nCo-o scistema da coordina\u00e7ion di poei, a Gexa e o Stato se conscideran comme societ\u00e6 do p\u00e2o sovra\u00f1e rispettivamente into campo spiitu\u00e2 e inte quello tempor\u00e2; questo scistema o s'attoa praticamente mediante i concord\u00e6, saiv'a d\u00ee con l\u2019instaora\u00e7ion de 'n raporto form\u00e2 de pait\u00e6 fra e doe \u00e2te Parte contraente, ch'a dovi\u00e6 fond\u00e2se sostan\u00e7ialmente in sce 'n sprito de conlaboa\u00e7ion pe o regolamento de muttuo accordio de cosc\u00ec d\u00edte \"res mixtae\". \nIn contrapoxi\u00e7ion a-i varri scistemi unionisteghi se po\u00f1e quello da separa\u00e7ion fra a Gexa e o Stato, o qu\u00e6 concetto giuridico o l'ha d\u00e6to l\u0153ugo a de noteive diverzen\u00e7e dotrin\u00e6 pe-a so determina\u00e7ion. I scistemi de rela\u00e7ion fra Stato e Gexa (ciu propiamente fra o Stato e e confescioin religiose) se distinguan asc\u00ec, da 'n ponto de vista sostan\u00e7i\u00e2 an\u00e7ich\u00e8 form\u00e2, in confescionismo e laicismo \u00f2 laicit\u00e6 do Stato, fondao in sce-o prin\u00e7ippio de l'assolua astr\u00e6ta ingoan\u00e7a de tutte e confescioin religiose ape' de lezze e quindi in sce-a completa libert\u00e6 de conscien\u00e7a (pe-i credenti e pe-i atei) e de curto. \nStoia.\nInte l'antighit\u00e6 no existeiva, in genere, una distin\u00e7ion fra i doi poei, \u00e7iv\u00ee e religiozo, percose o Stato o l'asciorbiva inta so organizza\u00e7ion tutta l\u2019attivit\u00e6 di so sudditi. L\u2019indipenden\u00e7a di doi poei a nascette da l'aferm\u00e2se do crestianeximo, con l\u2019exigen\u00e7a de \u2019n\u2019aotonomia da vitta sprito\u00e2. Ne deriv\u00f2 un contrasto co-a politica de l'Impeo roman pe l'imposcibilit\u00e6 che o crestianeximo, p\u00f9 ossequente verso i aotorit\u00e6 constituie (\u00abd\u00e6 a-o \u00c7esao \u00e7o chi \u00e8 do \u00c7esao\u00bb), se sottomettesse a-i exigen\u00e7e do curto \u00f3fi\u00e7i\u00e2 do Stato. Con l'editto de Milan de Constantin e Li\u00e7inio (313) av\u00e8gne o primmo riconoscimento do drito d'existen\u00e7a pe-o crestianeximo, che da p\u0153u, da questa ini\u00e7i\u00e2 condi\u00e7ion de tolleran\u00e7a a pass\u00f2 progrescivamente a 'n tratamento privilegiao, finch\u00e9 o v\u00e8gne religion do Stato. Servindose da Gexa comme fatt\u00f4 politico, i imperoei attuon inte l'Impeo d\u2019Oriente un scistema \u00e7ezaropapistego, contrastante co-a gioza difeiza da proppia libert\u00e6 f\u00e6ta da-a Gexa in Occidente, in virt\u00f9 do crescente prestigio do trono pap\u00e2. Ne sccio\u00ec l'antagonismo fra Stato e Gexa, e qu\u00e6 prin\u00e7ip\u00e6 manifesta\u00e7ioin inta stoia mediev\u00e2 fun inte l'XI secolo a lotta pe-e investitue e inti doi secoli seguenti e lotte fra i varri pontefixi e i imperato\u00ee Federigo I e Federigo II, tra o Bonifa\u00e7io VIII (\"bolla Unam sanctam\" do 13 novembre 1302) e o Feipo o Bello, re de Fran\u00e7a. L'aotorit\u00e6 pontifi\u00e7\u00e7ia a sub\u00ec un declin co-o transfeimento da sede apostolica a Avignon e co-o scisma d'Occidente, duante o qu\u00e6 i Stati sost\u00e8gnan e tenden\u00e7e episcop\u00e6, aferm\u00e6se inti Concili de Pisa (1409), de Constan\u00e7a (1411-18) e de Baxilea (1431), e amion a-a na\u00e7ionalizza\u00e7ion da Gexa traverso l\u2019aferma\u00e7ion de 'na competen\u00e7a religioza di sovren e de l'indipenden\u00e7a di veschi da-o governo centr\u00e2 da Gexa. Questi prin\u00e7ipi parsan trionf\u00e2 inta Gexa gallica\u00f1a co-a \"Pragmatica sanctio\" de Bourges do 1438 e se consolidon into XVI sec., co-a Riforma protestante e a constitu\u00e7ion de Gexe na\u00e7ion\u00e6 con a cappo i sovren tempor\u00e6 segondo a mascima \u00abcuius regio, illius est religio\u00bb. A perscisten\u00e7a de l'aotorit\u00e6 pap\u00e2 a sarv\u00f2 l\u2019unit\u00e6 da Gexa univers\u00e2 inti Stati cattolichi, ma a no l'ariesc\u00ec a imped\u00ee che i Stati, f\u00e6tise indipendenti inte cose tempor\u00e6, esplichessan un\u2019ingeren\u00e7a inte cose sprito\u00e6 asc\u00ec. Se v\u00e8gne cosc\u00ec formando i ordinamenti inspi\u00e6 a 'n regimme de subordina\u00e7ion da Gexa a-o Stato sotte forma de \u2018teritoialismo\u2019 eclexastego inti Stati protestanti e de \u2018giurisdi\u00e7ionalismo\u2019 (variamente denominao) inti Stati cattolichi, italien e strang\u00ea. A Gexa a ricorse aloa largamente a-i concord\u00e6, che v\u00e8gnan frequenti, in campo \u0153\u00fcropeo, succescivamente a-a codifica\u00e7ion do drito canonnego (1917). Doppo o Concilio Vatican II a Gexa a l'ha stipulao \u00f2 rived\u00fao oltre 30 concord\u00e6 e acordi par\u00e7i\u00e6 sciu distinte mateie. \nIn Italia, segondo a Constitu\u00e7ion, a poxi\u00e7ion da Gexa cattolica a l'\u00e8 conscider\u00e2 a parte da quella di atre confescioin. Pe-a primma l\u2019art. 7 o dispo\u00f1e che-o Stato e a Gexa cattolica son, ciaschedun into proppio orde, indipendenti e sovren; i so rapporti son regol\u00e6 da-i Patti Lateranensci, a-i qu\u00e6 ha aportao de modifiche consenso\u00e6 un n\u0153uvo acordio tra a Santa Sede e a Repubbrica italia\u00f1a, firmao o 18 de frev\u00e2 do 1984. Pe i culti acattolichi l\u2019art. 8 da Constitu\u00e7ion italia\u00f1a o dispo\u00f1e che e confescioin religiose desp\u00e6gie da-a cattolica g'han o drito d'organizz\u00e2se segondo i proppi statuti, in quante no contrasten con l\u2019ordenamento giuridico italian.\nA gexa comme l\u0153ugo de curto.\nDrito canonnego.\nA discipri\u00f1a giuridica canonnega relativa a-e gexe a l'\u00e8 contegnua inte dispoxi\u00e7ioin, fruto de longa elabora\u00e7ion, do \"Codex iuris canonici\" (can. 1214-1222), o qu\u00e6 o definisce a gexa \u00abedifi\u00e7io sacro destinao a-o curto divin, onde i fedeli aggian o drito de intr\u00e2 pe eser\u00e7it\u00e2 sorvetutto pubbricamente t\u00e2 curto\u00bb, distinguendo cosc\u00ec a gexa da l'\u00f3t\u00f3io. Pe edific\u00e2 una gexa ocore o consenso scrito do vescovo diocezan, o qu\u00e6, pe concedilo, o deve a\u00e7ert\u00e2, sentio o conseggio presbiti\u00e2 e i retto\u00ee de gexe vexi\u00f1e, che questa a pori\u00e2 serv\u00ee pe-o ben di annime e che no manchi\u00e2 i mezi necessai a-a so constru\u00e7ion e a-o culto divin inta costru\u00e7ion e inte l'ornamenta\u00e7ion se deve segu\u00ee i prin\u00e7ippi da liturgia e e norme de l'arte sacra. Ogni gexa n\u0153uva a dev'\u00ease destin\u00e2 a-o curto co-a dedica\u00e7ion \u00f2 a benixon; ogni gexa a deve avei un \u2018tittolo\u2019, \u00e7o\u00e8 \u00ease dedic\u00e2 a 'n misteio sacro \u00f2 a-a Vergine Maria \u00f2 a 'n santo. \nA gexa a p\u0153u avei o titolo de baxillica s'a-o posede da tempo inmemoabile \u00f2 pe concescion pontifi\u00e7\u00e7ia. A peto de l'antigo \u2018drito d'ax\u00ee\u2019 l\u2019acordio de revixon do Concordao a l'art. 5 o l'aferma che \u00abi edifi\u00e7\u00e7i averti a-o curto no p\u0153uan \u00ease requixii, ocup\u00e6, espropi\u00e6 \u00f2 demolii se no pe de grave raxoin e previo acordio co-a competente aotorit\u00e6 eclexiastega. Sarvo i caxi de urgente necescit\u00e6, a for\u00e7a pubbrica a no pori\u00e2 intr\u00e2, pe l\u2019exer\u00e7i\u00e7\u00e7io de so fon\u00e7ioin, inti edifi\u00e7\u00e7i averti a-o pubbrico, sen\u00e7a aveine d\u00e6to previo avizo a l'aotorit\u00e6 eclexastega\u00bb. A-o par. 3 do m\u00e6ximo articolo se tratta de 'n problema concreto ben noteive e no previsto into Concordao do 1929: \u00abL\u2019aotorit\u00e6 \u00e7iv\u00ee a tegni\u00e2 conto di exigen\u00e7e religiose de popola\u00e7ioin, f\u00e6te presente da-a competente aotorit\u00e6 eclexiastega, pe quante concerne a constru\u00e7ion di n\u0153uvi edifi\u00e7i de curto cattolico e de pertinente \u0153uvie parrochi\u00e6\u00bb. O reconoscimento da personalit\u00e6 giuridica \u00e7iv\u00ee a-e gexe o l'\u00e8 amisso solo se averte a-o curto pubbrico e no anesse a atro ente eclexiastego, e sempre che s\u00e6an fornie di mezi suffi\u00e7enti pe a manuten\u00e7ion e l'ofi\u00e7iatua (art. 11).\nSolo doppo l\u2019editto de Constantin se commen\u00e7\u00f2 a parl\u00e2 de otoi e gexe palati\u00f1e, pe indic\u00e2 daprimma a capella priv\u00e2 do \"palatium\" imperi\u00e2, dap\u0153u a cappella priv\u00e2 di cappi de Stato crestien; co-o Concordao do 1929 o Stato o l'ha renon\u00e7iao a tutti i privileggi palatin relativi a-e gexe e cappelle no ciu a-o servi\u00e7\u00e7io da caza regnante.\nO \"Codex iuris canonici\" in vig\u00f4 o no contempla de gexe priv\u00e6, ma solo \u00abcapelle priv\u00e6\u00bb, identific\u00e6 con \u00abo l\u0153ugo destinao, sciu li\u00e7en\u00e7ia de l'Ordenaio do l\u0153ugo, a-o curto divin in fav\u00f4 de u\u00f1a \u00f2 ciu perso\u00f1e fixiche\u00bb (can. 1226). pe \u00e7elebr\u00e2ghe a Messa \u00f2 i atre fon\u00e7ioin sacre, a l'\u00e8 recesta a li\u00e7en\u00e7ia de l'Ordenaio do l\u0153ugo. L'\u00e8 d\u2019obrigo che i \u00f3t\u00f3i e e cappelle priv\u00e6 seggian riserv\u00e6 unicamente a-o curto divin e liberi da ogni uzo domestego, e l'\u00e8 oportun che s\u00e6n beneiti segondo o rito prescrito inti libbri liturgichi. \nO sviluppo architettonico da gexa.\nI l\u0153ughi de curto di primmi crestien fun sence sae de riunion ricav\u00e6 inte di edifi\u00e7\u00e7i profen (\"domus ecclesiae\"). Ma into 3\u00b0 sec. o termine \"ecclesia\" o l'incomen\u00e7a a \u00ease apricao no ciu soltanto a-a comunit\u00e6 di fedeli, ma a l'edifi\u00e7io m\u00e6ximo asc\u00ec, into qu\u00e6 questa a se riunisce. S'aferma cosc\u00ec una sacralit\u00e6 de l'edifi\u00e7io chi ha 'na fondament\u00e2 importan\u00e7a into so sviluppo architettonico. No s'ha noti\u00e7\u00e7ie \u00e7erte in sce-a constru\u00e7ion de gexe anteio\u00ee a-a paxe costantinia\u00f1a, ma da l'et\u00e6 do Constantin s'aferma di tipi fondament\u00e6: a piccena gexa \u00e0 saa, soventi priva de abside, testimoni\u00e2 into Norico, inta Pannonia e in atre regioin; e numiose variante deriv\u00e6 da-a baxilica roma\u00f1a de l'et\u00e6 clascica; l'edifi\u00e7io a cianta centr\u00e2, con cupola rezua da di pilastri a L racord\u00e6 da de esedre (gexa costantinia\u00f1a d'Antiochia); a gexa cruxiforme con l\u2019art\u00e2 a l'incroxo de quattro bra\u00e7\u00e7i (probabilmente i SS. Apostoi de Constantinopoli, tipo riechezao inti Santi Laz\u00e2 e \u00c7erso de Milan inta parte remontante a Sant'Ambr\u0153uxo); o tipo, inspiao a-o maozoleo impei\u00e2, chi aiva av\u00fao a so ciu \u00e2ta aferma\u00e7ion inte l'Anastasis de Geruzalemme. \nUna compenetra\u00e7ion tra o schema baxilic\u00e2 e quello a cianta centr\u00e2 a s'ha con l\u2019inesto da cuppoa in sce l'edifi\u00e7io baxilic\u00e2, segondo ina tenden\u00e7a che inte l'area bizanti\u00f1a a s'aferma scin da-o V sec., insemme a l'ado\u00e7ion de gallerie sorve e nav\u00e6 later\u00e6 (matronei), gallerie che p\u0153uan \u00ease st\u00e6te suggerie asc\u00ec da-a necescit\u00e6 de tegn\u00ee sgombra a nav\u00e2 pe e fon\u00e7ioin do clero. L'abside a vegne ascianc\u00e2 da doi ambienti \u00f2 absidi\u0153u (protexi e diakonikon). Un nartece \u2013 e t\u00e1votta un exonartece \u2013 precedan a nav\u00e2. Fin da-o 4\u00b0 sec. se registra o sviluppo do transetto, ch'o determini\u00e2 a cianta a croxe lati\u00f1a. Co-o restaoro de S. P\u00ea in Vatican compio da-o Grig\u0153u Magno, s'aferma l\u2019uzo de po\u00f1e l'art\u00e2 sorve a tomba do santo, con l'ado\u00e7ion da cripta, elemento chi assumme noteive importan\u00e7a inta gexa carolingia; di atre caratteristeghe de questa son soventi o doggio c\u00f3o (a Est e a Ovest) e e doe tore scalae in sce-a facci\u00e2 do corpo ocident\u00e2 (Westwerk), da-e qu\u00e6 s'acede a-e gallerie. \nE gexe vegnan construte inte forme e co-i materi\u00e6 consoeti a-e varrie regioin e a-i diferenti periodi storrego-artisteghi: noteivi influsci intercoran tuttavia tra de regioin ass\u00e6 distante asc\u00ec. E varia\u00e7ioin inte l'ar\u00e7ao de gexe son in gran parte dovue a-i tipi de covertua: in legno, con teito a fade inclin\u00e6 sostegnue da cravi\u00e6; in muatua a votta \u00f2 a cupola, ciu de r\u00e6o a ciappoin de pria (Sciria). A covertua a votta e a cupola a l'ha permisso ina maggi\u00f4 variet\u00e6 de solu\u00e7ioin inte l'architettua bizanti\u00f1a e \u00e6rminnia; in Occidente, in virt\u00f9 do sviluppo de l'architettua romanega de l'XI e XII sec., a contribuisce a mut\u00e2 profondamente l\u2019aspetto da baxilica suggerindo o caratteristego scistema de spinte e de controspinte. Questo, f\u00e6tose sempre ciu complesso into grado\u00e2 superamento de difficort\u00e6 stattiche, e votto da-i architetti d\u2019Otralpe verso di ri\u00e7erc\u00e6 effetti de slan\u00e7o, o conduxe a-e imponente cattedr\u00e6 gottiche de Fran\u00e7a, Germania e Inghilt\u00e6ra. Into periodo gotico s'aferma asc\u00ec in Germania o tipo de gexa spa\u00e7ioza, diviza in tr\u00e6 nav\u00e6 de p\u00e2 \u00e2te\u00e7\u00e7a (Hallenkirche). \nIn Itallia i n\u0153uvi ordi mendicanti adottan soventi, scin da-o XII sec., o tipo de gexa a 'na sola nav\u00e2, con coo prefondo. Da-o XV sec. s'inandia un recuppero da tradi\u00e7ion paleocrestia\u00f1a, co-o ripristino da cianta baxilic\u00e2 e l\u2019elabora\u00e7ion de tipi da gexa a nav\u00e2 unica coverta a votta e da gexa a cianta centr\u00e2 con cuppola. A gexa riform\u00e2, eliminando ogni gerarch\u00eda de parte e ogni elemento (colonne, pilastri) tendente a ostacol\u00e2 a diretta parte\u00e7ipa\u00e7ion do fedele a-o curto, a se presenta za into scignificativo prototipo da cappella de Torgau (consacr\u00e2 da Lut\u00ea into 1544) comme una saa con gallerie, sempli\u00e7e inti arredi limit\u00e6 a art\u00e2, purpito, fonte battexim\u00e2 e organo. Inta segonda meit\u00e6 do \u00c7inque\u00e7ento se determina a Romma o tipo de gexa, suggeria da-i detammi da Controriforma (gexa do Gexo), caratterizz\u00e2 da un\u2019unnica larga nav\u00e2 a capelle later\u00e6, co-e inmense prospettive \u00aba sfondao\u00bb di afreschi in sce-e votte, che ri\u00e7evian da p\u0153u urteri\u00f4 enfaxi. T\u00e2 schema o sai\u00e2 elaborao, inricchio e variao da-a diffuxon do barocco inte tutta \u0152\u00fcropa. A-a meit\u00e6 do Sette\u00e7ento, a sorvepoxi\u00e7ion di stilemi barocchi co-a decora\u00e7ion rococ\u00f2 a comporta di urterio\u00ee mutamenti form\u00e6, sen\u00e7a tuttavia produe de sostan\u00e7i\u00e6 varia\u00e7ioin planimetriche. \nCo-o neoclasci\u00e7ismo, tra i modelli pe e n\u0153uve gexe spicca quello do Pantheon: constru\u00e7ion a cupola centr\u00e2 con pron\u00e4o architravao sormontao da 'n fronton triangol\u00e2. L\u2019estetica romantega e l\u2019architettua eclettica svilupp\u00e6se into corso do XIX sec. produan de gexe inspi\u00e6 a di modelli neo-gotichi, neo-bizantin, neo-romanichi ecc. L\u2019eterogeneit\u00e6 da ri\u00e7erca architettonica sviluppaase into corso do 2XX e XXI sec. a l'ha intre\u00e7\u00e7ao ciclicamente a ri\u00e7erca tipologico-form\u00e2 di cosc\u00ec d\u00edti \u2018meistri\u2019 de l'architettua ra\u00e7ion\u00e2, fon\u00e7ion\u00e2 \u00f2 organica co-e varrie exigen\u00e7e e riforme liturgiche.\nArredo e suppellettile da gexa.\nParte constitutiva da struttua architettonica da gexa o l'\u00e8 l\u2019arredo ch'o ne qualifica i spa\u00e7\u00e7i e e fon\u00e7ioin, asc\u00ec comme esprescion artistega de rilevo, inte de modalit\u00e6 che se son diferen\u00e7i\u00e6 into corso do tempo adeguandose a-e exigen\u00e7e liturgiche. I primmi arredi mobili da gexa primitiva son fito sostituii da de struttue fisse: cosc\u00ec l\u2019art\u00e2, collocao a-o termine da nav\u00e2, originaiamente una taoa de legno trasportabile, o ven costruio in pria, marmo \u00f2 muatua; o \u00e7iboio, covertua scimbolica deriv\u00e2 da-o bardacchin, originaiamente costruia in sce de tombe particolarmente vener\u00e6, za into IV sec. o se presenta in rela\u00e7ion a l'art\u00e2. Into presbiteio, in genere inta conca absid\u00e2, a l'\u00e8 posta a car\u00e9ga episcop\u00e2 e in conligamento co-o presbiteio gh'\u00e8 i amboin asc\u00ec e a \"schola cantorum\", za da l'\u00e2to medioevo transferia inte l'abside. In sce-e miage da zona presbitei\u00e2 l'\u00e8 in genere alugao o tabernaccolo pe-i \u0153ui santi e o tabernaccolo \u0153\u00fccaristego, che scin da-o XV sec. o tr\u0153uva tuttavia una so conloca\u00e7ion privilegi\u00e2 in sce l'art\u00e2. A meit\u00e6 da nav\u00e2, izoao \u00f2 ciu soventi arembao a 'n pilastro gh'\u00e8 o purpito. Disloc\u00e6 longo e miage, i confescionai, solo a-a fin do XVI sec. assumman a tipologia definitiva. O fonte battexim\u00e2, a part\u00ee da-o Renascimento, o fa parte da struttua fissa da gexa, scito inte 'na cappella da-a rente a l'intr\u00e2 (primma o l'ea inte 'n edifi\u00e7io aotonomo, o battisteio). Da-a rente a l'intr\u00e2 l'\u00e8 collocao asc\u00ec o beneitin. In epoca mediev\u00e2 o cand\u00ea pe-o cereo pasqu\u00e2 o costituisce un arredo fisso, realizzao in marmao variamente scorpio \u00f2 decorao. \nA-a sacralit\u00e6 de l'edifi\u00e7io a l'\u00e8 streitamente connessa a sacralit\u00e6 de tutta a so suppellettile, no soltanto di oggetti streitamente liturgichi e no soltanto di oggetti m\u00e6ximi, ma da so forma e da so decora\u00e7ion. Za into IV sec. s'ebbe de teorie che interpretavan a gexa, inta so struttua e inta so decora\u00e7ion, comme proie\u00e7ion de l'orde \u00e7eleste, \u00f2 replica da Geruzalemme \u00e7eleste. \nO numero de colonne, di barcoin, a dispoxi\u00e7ion di mozaichi e di affreschi son visti inte sti schemi scimbolichi. E desp\u00e6gie tipologie architettoniche produan di programmi iconografichi differenti: inti impianti baxilic\u00e6 longo e miage de nav\u00e6 se dispo\u00f1e, segondo un sviluppo lini\u00e2, i gren cicli narativi; inte cupole e in genere inte votte e inte zone elev\u00e6, in particol\u00e2 inti impianti centr\u00e6, a decora\u00e7ion a privileggia a presen\u00e7a de inmagine divi\u00f1e, figua\u00e7ioin iconiche, scimboliche \u00f2 allegoriche. In Occidente l\u2019interpreta\u00e7ion scimbolica de l'edifi\u00e7io a l'\u00e8 speciarmente aprofondia da-o Raban Maoro (9\u00b0 sec.) e a l'ha o so apogeo into Scicardo da Cremo\u00f1a e o Ghigermo Durante (XII-XIII sec.). Inte l'Umaneximo e into Renascimento, da-i testi lettiai, da-a trattatistega, da-i disegni di architetti emerze de conscidia\u00e7ioin cosmiche, filozofiche e scimboliche che portan a privilegi\u00e2 a cianta centr\u00e2, a ciu idonnia a-o l\u0153ugo de curto de D\u00ea, essen\u00e7a da perfe\u00e7ion e de l'armonia. Tipologia contest\u00e2 da-a controriforma (C. Borromeo), ch'a prescrive a forma a croxe lati\u00f1a, scimbolo do sacrifi\u00e7\u00e7io do Cristo."}
{"id": "12797", "revid": "12052", "url": "https://lij.wikipedia.org/wiki?curid=12797", "title": "Renascimento", "text": "Renascimento. Periodo de stoia da \u00e7ivilt\u00e6 ch'o comen\u00e7\u00f2 in Itallia con de caratteristeghe za ass\u00e6 precise in gio a-a meit\u00e6 do XIV secolo e affermaose into succescivo XV secolo, caratterizzao da una frui\u00e7ion conscentemente filologica di clascichi gregi e latin, da-o rescio\u00ee de lettie e di arte, da scien\u00e7a e in genere da curtua e da vitta \u00e7iv\u00ee e da una conce\u00e7ion filozofica e ettica ciu immanente.\nDescri\u00e7ion e st\u00f6ia.\nDestinao a estendise succescivamente e a differen\u00e7i\u00e2se inti desp\u00e6gi campi da curtua e de l'arte, ma con vaste ressonan\u00e7e in ogni sett\u00f4 da vitta e de l'attivit\u00e6 de l'ommo, o moto renasciment\u00e2 o pass\u00f2 fito a-o de la di confin de l'Italia pe diffondise inti \u00e2tri paixi \u0153\u00fcropei.\nI so limiti cronologichi p\u0153uan fiss\u00e2se con bo\u00f1a approscima\u00e7ion tra a meit\u00e6 \u00e7irca do XIV secolo e a fin do XVI secolo, sciben che di studioxi tendan a circoscrive l'\u00e6rco cronologico tra o 1400 e o 1550, e di \u00e2tri tra o 1492 e o 1600."}
{"id": "12807", "revid": "10132", "url": "https://lij.wikipedia.org/wiki?curid=12807", "title": "\u00c6rco", "text": "\u00c6rco (o \"arco\"). In edili\u00e7\u00e7ia, a l'\u00e8 'na struttua curva, a l'uso f\u00e6ta de moin o de conni de pria picc\u00e2, co-a qu\u00e6 se suppera un spa\u00e7\u00e7io, dito \"luxe\".\nDescri\u00e7ion e st\u00f6ia.\nA faccia concava a se ciamma \"infradosso\" e quella convessa \"estradosso\". I doi sostegni de lao insci-i qu\u00e6 p\u0153uzza l'\u00e6rco en diti \"pilastr\u00e6\", mentre i doi ponti da-i qu\u00e6 o parte son e \"imposte\". O ponto ciu \u00e6rto o l'\u00e8 dito \"sequ\u00e6o\" (o \"sequaddro\"), da-o connio de pria che soventi o serve a tegn\u00ee \"assequiao\" o resto de l'\u00e6rco. A distan\u00e7a tra o \"cian d'imposta\" e o sequ\u00e6o a se ciamma \"fre\u00e7\u00e7a\" (o \"freccia\"). \nO \"sesto\" de l'\u00e6rco o l'\u00e8 d\u00e6to da-o rapporto tra a \"freccia\" e a \"luxe\".\nA struttua, de solito de legno, ch'a sosten l'\u00e6rco durante a constru\u00e7ion a l'\u00e8 dita \"\u00e7\u0153\u00fctro\" (o \"\u00e7eitro\")."}
{"id": "12812", "revid": "7530", "url": "https://lij.wikipedia.org/wiki?curid=12812", "title": "Bacan", "text": "Pruvegne comme etimu da-o t\u00fbrco Bakan , capit\u00e0n, gran segn\u00f4, comandante. \nDescri\u00e7ion e st\u00f2ia.\nF\u00f2scia a p\u00f2ula italiann-a \"bacco\" a l'\u00e9 coleg\u00e2 a-o \"bac\u00e0n\"."}
{"id": "12813", "revid": "8138", "url": "https://lij.wikipedia.org/wiki?curid=12813", "title": "Gexa de san B\u00e6rtom\u00ea di \u00c6rminni", "text": "A gexa de San B\u00e6rtom\u00ea di \u00c6rminni a l'\u00e8 un edifi\u00e7\u00e7io religiozo de Zena scito in Casteletto, insce l'omonnima cia\u00e7\u00e7a.\nDescri\u00e7ion e st\u00f6ia.\nA fu fond\u00e2 into 1308 da di moneghi baxilien provegninti da-a Montagna Neigra (\u00c6rminnia meridion\u00e2), invaza da-i Turchi. De l'edificio originaio - probabilmente a cianta centr\u00e2 - l'\u00e8 arestaao a parte absid\u00e2, co-a cuppola e a capella scinistra da test\u00e2; quella de drita, dedic\u00e2 a San Pantalin, a fu destruta into 1883, quande fu costruio o pala\u00e7\u00e7io ch'o s\u00e6ra da doi loei (facciata e scianco drito) San B\u00e6rtom\u00ea.\nO tempio o v\u00e8gne noteivemente transformao into 1595, quand'o fu allonghio, azonzendo a l'abside un'ampia nav\u00e2 unica, ch'a risurta ben ciu \u00e2ta da constru\u00e7ion primitiva; passao into 1650 a-i barnabiti, che l'ofi\u00e7\u00e7ian tuttoa, o fu torna ristruttuao into 1775.\nA stoia da gexa a l'\u00e8 streitamente lig\u00e2 a-e vexende da reliquia da \"Santa cea de Edessa\": un lin depento a tempia raffigurante o Cristo, che o duxe de Zena Lonardo Montado o ri\u00e7evette da l'imperat\u00f4 de Costantinopoli e o don\u00f2 a-i moneghi de San B\u00e6rtom\u00ea into 1388. Inseio inte 'na pre\u00e7ioza cornixe in f\u00ee de gra\u00f1a d'\u00f3o e d'argento - cao-d'\u0153uvia da fravegaia bizanti\u00f1a - o vegne esposto durante a settema\u00f1a succesciva a-a domenega de Pentecoste.\nRicco o coredo decorativo, in gran parte ligao a-a sacra reliquia. Tra i affreschi: \"Gexo o consegna a Anania e so impronte\", de Gianbatista Paggi (XVI secolo) in sce-a votta do vestibolo; \"Stoie do Santo Sudaio\" de l'Ora\u00e7io De Ferr\u00e6, G. B. Paggi e Giulio Benso inta controfacci\u00e2 e in sce-a miagia later\u00e2 drita; notevoliscimo, in sce-a votta, o \"Mart\u0153uio de San B\u00e6rtom\u00ea\" do Lazzao Tavaron (1596).\nTra i quaddri spicca unn-a \"Annon\u00e7ia\u00e7ion\" do Gianbatista Paggi, o \"Miaco de l'orbo de Gerico\" de l'Ora\u00e7io De Ferr\u00e6 e o \"Retr\u00e6to do Biao Lusciandro Saoli\" do Giacomo Boin (1745). Insce l'art\u00e2 maggi\u00f4, o trittico de Turin Vanni (1415) con \"Madonna e santi\" e \"Stoie de San B\u00e6rtom\u00ea\" inta predella; insce e miage do presbiteio, \"Resurre\u00e7ion\" (1559) e \"Ascension\" (1561), toe do Lucco Cangiaxo, e \"Angei\" do Domenego Piola. Da segnal\u00e2 ancon doi croxefisci, quello ligneo de Anton Maia Maraggian e o grande croxefisso ligneo barocco de l'abside.\nA-a gexa primitiva appartegne i freschi quattro\u00e7enteschi sciti into vestibolo da sacrestia, con \"Stoie da Pascion\", \"Croxefiscion\", \"Evangelisti\" e \"Doto\u00ee da Gexa\".\nInta gexa l'\u00e8 custodio o Santo Mandillo e a reliquia do p\u00ea de San B\u00e6rtom\u00ea."}
{"id": "12821", "revid": "7530", "url": "https://lij.wikipedia.org/wiki?curid=12821", "title": "Mussa", "text": "A mussa in itali\u00e0n a l'\u00e8 a \"vagina\". In sens\u00f4 figurou a l'\u00e8 na falsit\u00e8. In ingleise a l'\u00e9 \"Pussy\"."}
{"id": "12915", "revid": "12052", "url": "https://lij.wikipedia.org/wiki?curid=12915", "title": "Bochotnica", "text": "Bochotnica o l'\u00ea un paize do sud-est da Polonia, fra Pu\u0142awy e Lublin, in scio sciumme Vistola.\nDescri\u00e7ion e st\u00f6ia.\nO l'\u00ea parte do Voiv\u00f2d\u00f2u de Lublin e o g'\u00e2 1500 abitanti (a-o 2010)."}
{"id": "12935", "revid": "12052", "url": "https://lij.wikipedia.org/wiki?curid=12935", "title": "Plateatico", "text": "\u00d4 Plateatico \u00f4 l'ea un trib\u00fct\u00f4 de origine feudale che \u00f4 se versava in cangi\u00f4 da poscibilit\u00e6, permanente o temporanea, de d\u00f6vi\u00e4 \u00f4 suolo p\u00fcbblico. In gergo urbanistico, def\u00e6ti, \"plateatico\" \u00f4 l' \u00e8 un termine che \u00f4 l'indica un ciass\u00e4 idoneo all'allestiment\u00f4 de banchi e banchette.\n\u00d4 \"plateaticum\" \u00f4 l'ea anche d\u00eeto \"plateagium\" o \"platagium\" e \u00f4 l'ea anc\u00f4n in vig\u00f4re in ta Fran\u00e7a d\u00f4 XVII secolo c\u00f4n \u00f4 n\u00f4mme de \"pla\u00e7age\" o \"placeage\".\nStoia.\nFinna dai tempi dell' Et\u00e6 Comunale pe p\u00f4ei tegn\u00ee in sce suolo p\u00fcbblic\u00f4 i banchi pe m\u00f4str\u00e4 a mer\u00e7e in vendita, ghe v\u00f4eiva una speccie de aut\u00f4rizzasi\u00f4n che a se ottegniva mediante \u00f4 pagament\u00f4 de unna \u00e7erta s\u00f4mma, pr\u00f4p\u00f4rzion\u00e4 \u00e4 parte de \"platea\" (ciassa) occup\u00e4.\nIn genere, ae origini \u00f4 l'ea inteis\u00f4 c\u00f4mme imposta in sce i c\u00f4ns\u00fcmmi, dunca rifer\u00eea \u00e4 quantit\u00e6 de mer\u00e7e e all'estensci\u00f4n de terren che ghe v\u00f4eiva pe tegn\u00ee i banchi; s\u00f4l\u00f4 dopp\u00f4 a s' \u00e8 caratterizz\u00e4 c\u00f4mme imposta per l'occupa\u00e7i\u00f4n d\u00f4 suolo p\u00fcbblic\u00f4.\nL'imposi\u00e7i\u00f4n fiscale a n\u00f4 l'ea assol\u00fcta: gh'ea def\u00e6ti n\u00fcmerose \"zone franche\", d\u00f4ve i commercianti ean esenti da\u00f4 pagament\u00f4 d\u00f4 trib\u00fct\u00f4: ad es. i territoi de pr\u00f4priet\u00e6 de abba\u00e7ie e e \u00e7itt\u00e6 govern\u00e6 dai vesc\u00f4vi. Rifer\u00ecsce Ludovico Antonio Muratori che \"Il plateatico, che si truova in alcuni documenti, era un tributo pagabile da chi volea vendere in piazza.\"\nI Longobardi han f\u00e6t\u00f4 larg\u00f4 \u00fcs\u00f4 d\u00f4 \"plateaticum\", ma inteis\u00f4 c\u00f4mme imposta in sce e f\u00f4reste che a comunit\u00e6 a pagava ai scign\u00f4ri, c\u00f4mme l'erbatico, \u00f4 legnatico, ecc.\nDurante \u00f4 periodo svevo \u00f4 \"plateaticum\" \u00f4 l'ea passo\u00f4 a indic\u00e4 i trib\u00fcti doganali che se pagavan pe e merci trasport\u00e6 da unna \u00e7itt\u00e6 all'atra in occaxi\u00f4n de fe\u00eb e merc\u00f4ei.\nUnna questi\u00f4n de \"plateatico\" a l'ea st\u00e6ta l'origine d\u00f4 scontr\u00f4 tra Regn\u00f4 de Nap\u00f4li e Santa Sede, nota c\u00f4mme \"Controversia liparitana\": \u00f4 vescov\u00f4 de Lipari \u00f4 l' aveiva \u00f4 privilegi\u00f4 de no pag\u00e4 \u00f4 plateatico. \u00d4 gabelliere, invece, avendil\u00f4 \u00e7erco\u00f4, \u00f4 vescov\u00f4 o l'aveiva scomunico\u00f4 i gabellieri. \u00d4 Re de Nap\u00f4li, in quante erede in Sicilia di re normanni, o l'applicava l'appell\u00f4 pe l' ab\u00fcz\u00f4, cancelland\u00f4 a scomunica, ma inc\u00f4rrindo in te quella inflitta d\u00e4 Santa Sede.\nAttualit\u00e6 dell'imposta.\nI Com\u00fcni italien, ad esempi\u00f4 Crem\u00f4nna, Modena, Ver\u00f4nna, N\u00f2vara, ecc., han unna appoxita unit\u00e6 organizzativa pe \u00f4 pagament\u00f4 d\u00f4 canone (c\u00f4scidita tascia pe l'occupa\u00e7i\u00f4n de spas\u00ee e aree p\u00fcbbliche, a tutela dell'\u00f4rdine p\u00fcbblic\u00f4 e dell'urbanistica. In quarched\u00fcn de questi Com\u00fcni, l'Unit\u00e6 organizzativa ha l'ha conservo\u00f4 a denomina\u00e7i\u00f4n de Plateatico, foscia in omaggio ae antighe tradi\u00e7i\u00f4in storiche."}
{"id": "12999", "revid": "13665", "url": "https://lij.wikipedia.org/wiki?curid=12999", "title": "Lengua azera", "text": "L'Azero (in azero: \"Az\u0259rbaycan dili\") a l'\u00e8 unn-a lengua do gruppo lengoistego turco. Lengua ofi\u00e7i\u00e2 de l'Azerbaijan a l'\u00e8 parl\u00e2 in Iran, Ruscia, Ge\u00f2rgia e Turchia asc\u00ec e da diversci emigranti in to mondo."}
{"id": "13000", "revid": "12052", "url": "https://lij.wikipedia.org/wiki?curid=13000", "title": "Aiton Doia", "text": "Aiton (Antogno) Doia (Zena 1300 ca. - Cr\u00e9cy 1346), cors\u00e2 e condut\u00ea zeneize.\nV\u00ectta.\nO nasce' a Zena a-a fin do sec. XIII da-o Mano\u00e6lo de Nichiozo, consegn\u00f4 d'Ineia. O l'\u00e8 spesso confuzo co l'Antogno, figgio do Catannio, segn\u00f4 d'arcu\u00f1e localit\u00e6 da Rivea de Ponente, l\u00ea asc\u00ec schiao co-i ghibellin, ch'ean st\u00e6ti cacci\u00e6 da Zena into 1317.\nO Doia o gh'aiva da \u00ease propietaio de 'na flotta pici\u00f1a, da primma d\u0153uvi\u00e2 inte di vi\u00e6gi, no semmo se de natua comerci\u00e2 \u00f2 piratesca, verso o Mediterrannio orient\u00e2: into 1327 o nomin\u00f2 comme so procuao o scrivan da so galea \"S. Nichiozo\", pe sc\u0153uve i indennizzi dovuighe da-i main\u00e6, ch'ean fuzzii de bordo, doppo o ritorno da nave da-a Sciria. Dap\u0153u, aomanco a part\u00ee da-o 1329, o Doia o mesci\u00f2 o so campo d'a\u00e7ion, pe inprofit\u00e2 di \u00f3caxoin \u00f3ferte da-e fero\u00e7e rivalit\u00e6, ch'\u00f3pon\u00e8ivan e gren possan\u00e7e inti \u00e6goe do Mediterrannio \u00f3cident\u00e2. O dovette ressoluamente \u00e7erne a stradda da pirataja, percose o ne v\u00e8gne fito un di ciu temui esponenti. Montao a so flotta a \u00e7inque unit\u00e6 e confiando inti rifuggi segui constituii da Sa\u00f1a, \u00e7itt\u00e6 inta qu\u00e6 i \"estrinseghi\" ghibellin s'ean arocc\u00e6, e da-o porto corso de Bonifa\u00e7io, tradi\u00e7ion\u00e2 l\u0153ugo d'ospitalit\u00e6 pe aventur\u00ea do m\u00e2, into 1329 o Doia o condusse 'na fortun\u00e2 campagna nav\u00e2.\nO l'assal\u00ec da primma tr\u00e6 galee guerfe carreghe de mercan\u00e7ie; inte l'agosto, incroxando a-o largo de coste sarde, o preize atre quattro imbarca\u00e7ioin, che transportavan do gran, e tr\u00e6 galee proven\u00e7\u00e6. In t\u00e2 moddo, o poette azonze tr\u00e6 nave a-a so flotta e o l'assal\u00ec inte l'ottobre a-o largo de Portovenne trei legni guerfi, catturandoli.\nI a\u00e7ioin piratesche compie da-o Doia costitoin ben fito un grave peigo no solo pe i traffeghi commerci\u00e6 zeneixi, ma pe quelli catalen asc\u00ec, intensci in sce-e rotte sarde doppo a re\u00e7ente conquista de l'izoa. De f\u00e6to, o Doia o l'ebbe o pin controllo de Bonifa\u00e7io, anche co-a compli\u00e7it\u00e6 di abitanti do borgo. Da quella roccaforte o mena\u00e7\u00e7\u00f2 i teritoi sardi de dominio aragoneize e o sost\u00e8gne i tentativi de resc\u0153ussa compii da di esponenti da so famiggia. Sempre into 1329, presempio, a rivotta de Sasciai, soffoc\u00e2 da-i \u00f3cup\u00e0nti into sangue, a fu sobill\u00e2 da l\u00ea asc\u00ec. L'Arfonso IV o Benigno o dovette preocup\u00e2se seriamente da scitua\u00e7ion, ma o no poe' pigi\u00e2 de mezue concrete: o se limit\u00f2, de f\u00e6to, a domand\u00e2 a-i so \u00f3fi\u00e7i\u00e6 inte l'izoa un'intenscifica\u00e7ion de difeize, sen\u00e7a forn\u00eeghe i mezi necessai. A-o prin\u00e7ippio do 1330 o Doia o sciort\u00ec da Sa\u00f1a co-ina flotta divegnua ass\u00e6 grossa: n\u0153uve galee, doe saettie ben arm\u00e6 e di atri naviggi meno\u00ee. A-o largo de C\u00f2 T\u00e6ra, into m\u00e2 de Sardegna, o sorpreize n\u0153uve barche catala\u00f1e e o-e cattur\u00f2. L'impreiza fortun\u00e2 a ghe permisse d'aoment\u00e2 in t\u00e2 moddo a conscisten\u00e7a da so flotta. O comp\u00ec da p\u0153u 'na serrie de scoribande longo e Rivee, corpindo gravemente i traffeghi zeneixi.\nVegn\u00fao a savei che 'na nave da carego, ch'a transportava de mer\u00e7e pe 'n val\u00f4 ass\u00e6 conscidereive, a l'ea atracc\u00e2 a Portofin, o decise de cattuala. F\u00e6to scal\u00e2 segretamente o monte sorvestante o portigi\u0153u da 500 so main\u00e6, o l'assal\u00ec a nave da-a t\u00e6ra e da-o m\u00e2, impossessandosene con fa\u00e7ilit\u00e6 (zugno 1330). Essendo st\u00e6to conquistao da-i guerfi zeneixi Sanremmo, do qu\u00e6 l'ea consegn\u00f4 l'A\u00e7elin Doia, ch'o fu espulso, o Doia o se gh'un\u00ec pe repigi\u00e2 l'importante scito. L'ass\u00e2to conzonto o l'ebbe successo. Da Zena alloa part\u00ec 'na flotta goid\u00e2 da-o Federigo Maabotto, co-o compito de inter\u00e7ett\u00e2 e destrue o Doia e a so squaddra; tuttavia, into corso de 'na violenta tempesta, o perse doe nave, arestando in condi\u00e7ion d'inferiorit\u00e6 inti confronti de l'aversaio. Imbatt\u00faose into Doia a-o largo da Sardegna, o Maabotto o refu\u00f2 o combattimento, \u00e7ercando de desganci\u00e2se; o fu scorio pe tutta 'na giorn\u00e2. Sorvezonto a n\u0153utte, l'armiraggio zeneize o l'ariesc\u00ec a evit\u00e2 a cattua da parte do Doia co-in abile stratagemma.\nA campagna do Doia a continu\u00f2: arestao inti \u00e6goe sarde, o l'attacc\u00f2 Callai, o comp\u00ec de scoribande longo e coste de l'izoa e o fe\u00e7\u00e7e dap\u0153u sosta a Bonifa\u00e7io. De l\u00ec o sarp\u00f2 pe conlabor\u00e2 a l'assedio de \u00c7inarca, in Corsega, alloa in man a-i Aragoneixi. O tentativo de impadron\u00eese de quella localit\u00e6 o fal\u00ec, cosc\u00ec a-a fin de settembre o Doia o torn\u00f2 a Sa\u00f1a, pe passaghe l'uverno. Dap\u0153uscia o l'un\u00ec a so flotta a quella de Antogno Grimado, che da-a roccaforte de Monego o constituiva un constante peigo pe-i traffeghi catalen e fran\u00e7eixi. Into 1332 una campagna nav\u00e2 conzonta a i port\u00f2 a incrox\u00e2 a-o largo de l'izoa de Maiorca, donde s'atrovava a-a fonda una flotta catala\u00f1a: un tentativo compio da-o Doia d'attacc\u00e2 con unze galee sott\u00ee quello bello boccon o no l'ebbe successo. E scoribande compie da-i doi cors\u00e6 finin asc\u00ec co-o corp\u00ee duamente i commerci de \u00e7itt\u00e6 franceize che s'afacciavan in sce-o Mediterrannio. Into 1334, quande i mercanti de Narbo\u00f1a se vozettan a-o re de Fran\u00e7a Feipo VI, pe inform\u00e2lo che 'na so galea diretta verso o Mediterrannio orient\u00e2 co-in carrego de drappi e de teie de Reims a l'ea st\u00e6ta cattur\u00e2 da-e nave do Doia, o sovran o rispose ordenando che o danno o ghe vegnisse resar\u00e7io co-i din\u00e6 ricav\u00e6 da 'na tascia imposta in sce-e mer\u00e7e zeneize e de Sa\u00f1a. De mezue de questo genere se rivelon, tuttavia, insuffixente a descoragg\u00ee e ini\u00e7iative do cors\u00e2.\nMuao into fratempo a scitua\u00e7ion politica a Zena, o Doia o fu d\u0153uviao da-o n\u0153uvo governo comme proppio rapresentante inta Corsega, pe tent\u00e2 un acordio co-a fe\u00fcdalit\u00e6 loc\u00e2 in perenne soleva\u00e7ion. Into mazzo do 1336 o Doia o s'incontr\u00f2 co l'Enrico de \u00c7inarca, segn\u00f4 de Attal\u00e0, unico figgio superstite do Senuxello da Rocca, antigo aversaio da Repubbrica. O feudataio, foscia temendo e conseguen\u00e7e do ravexinamento tra Zena e Aragon, so alli\u00e2, o se ceg\u00f2 a 'n acordio, in for\u00e7a do qu\u00e6 a Repubbrica a concesse a l'Enrico l'investitua de tutti i castelli da l\u00ea detegnui, in cangio do zuamento de fedelt\u00e6.\nScciupao into 1337 tra Fran\u00e7a e Inghilt\u00e6ra a gu\u00e6ra che da p\u0153u a fu dita di \u00c7ent'anni, o re de Fran\u00e7a Feipo VI o \u00e7erc\u00f2 d'acresce e for\u00e7e da so mari\u00f1a da gu\u00e6ra, ingaggiando doe squaddre nav\u00e6 zeneize, ciaschedu\u00f1a form\u00e2 da vinti galee, pe un tot\u00e2 d'otra 8.000 ommi, sotta o comando do Doia e do Carlo Grimado. O contr\u00e6to d'ingaggio o fu stipulao o 25 ott. 1337. Tuttavia, primma che e doe squaddre sarpessan verso i rispettivi tiatri d'impiego, o re d'Inghilt\u00e6ra Edoardo III o l'invi\u00f2 presso o Doia un vi\u00e7earmiraggio co-o compito de \u00e7erc\u00e2 de ritard\u00e2, ofrindo di din\u00e6 a-i doi capitagni liguri, a parten\u00e7a de so nave: \u00e7o avi\u00e6 dov\u00fao - \u00f2 posci\u00fao - consent\u00ee a-o sovran ingreize de sbarc\u00e2 co-e so for\u00e7e in Fran\u00e7a.\nSen\u00e7a dubbio l'\u00f3o ingleize o fu efficaxe, perch\u00e9 o Doia o trov\u00f2 moddo de impieg\u00e2 quattro meixi pe razonze a so destina\u00e7ion: o se ferm\u00f2 asc\u00ec a Maiorca pe effettu\u00e2 di traffeghi commerci\u00e6, nonostante l'invio pressante do Feipo VI a aspresci\u00e2se. Passao dap\u0153u o Doia inti \u00e6goe fiamminghe, inte l'ottobre do 1338 a flotta fran\u00e7eize, forte de \u00e7inquanta galee, a comp\u00ec un corpo de man contra a \u00e7itt\u00e6 ingleize de Southampton. Inte 'n primmo momento l'attacco o fu respinto da-i difenso\u00ee, ma l'arrio de nave do cors\u00e2 ligure o l'imb\u00f3s\u00f2 a scitua\u00e7ion: a \u00e7itt\u00e6 a fu preiza e lasci\u00e2 a-o sacchezzo di ommi vegnui da-o m\u00e2. Quande sorvezonse i soccorsci, a flotta fran\u00e7eize a l'ea z\u00e0 in sarvo a Dieppe. L'anno seguente l'armiraggio fran\u00e7eize Qui\u00e9ret o s'un\u00ec co-a so a-e squaddre nav\u00e6 di doi cors\u00e6 zeneixi, a-i qu\u00e6 fu concesso a facort\u00e6 de sacchezz\u00e2 e localit\u00e6 amanaman ocup\u00e6, e co-o so concorso o preize, inte l'arv\u00ee, Blaye e Boury. E dix\u0153utto galee do Doia continuon dap\u0153uscia a comp\u00ee de incurscioin into M\u00e2 do Nord, longo e coste de Fiandre e da Zelanda, ponendo de serie dificort\u00e6 a-i traffeghi commerci\u00e6 tra Londra e i porti fiamminghi. Inte l'agosto, doppo 'na grave sconfita patia da-a flotta fran\u00e7eize, o Doia o decise ch'o l'avi\u00e6 posto termine a-a so attivit\u00e6 a-o servi\u00e7\u00e7io de Feipo VI a fin stagion, ma no sen\u00e7a avei primma caregao e so nave de la\u00f1a ingreize. Pe vanific\u00e2 t\u00e2 decixon, o re o l'orden\u00f2 de trategn\u00ee o sodo dov\u00fao a-e ciusme.\nI main\u00e6 zeneixi proteston con vig\u00f4, acuzando o Doia de m\u00e1versa\u00e7ion - anche perch\u00e9 a paga a ghe vegniva vers\u00e2 inte 'na mon\u00e6a co-in poei d'accatto inferi\u00f4 a quello previsto. L'amutinamento o s'esteize con rapidit\u00e6: i equipaggi elessan un so rapresentante, t\u00e2 Peo Capuro de Votri, o qu\u00e6, insemme co-i patroin de galee e di atri deleg\u00e6, o se present\u00f2 a-o Feipo, pe denon\u00e7i\u00e2 a scitua\u00e7ion. O re o rispose fandolo inprexon\u00e2 con quelli che l'aveivan acompagnao. Di main\u00e6, tuttavia, ariescin a scap\u00e2 da-a Fran\u00e7a e a razonze Zena. Ch\u00ec trovon un clima ass\u00e6 teizo pe-o m\u00e1contento popol\u00e2 verso i doi capitagni a-o poei. A voxe che-o Capuro e i so ean st\u00e6ti f\u00e6ti apicc\u00e2, sciben che priva de fondamento, a fe\u00e7\u00e7e scciup\u00e2 a soleva\u00e7ion, ch'a se diffuse into destreito ocident\u00e2, de donde vegniva a gran parte di main\u00e6 do Doia: questa a port\u00f2 a-a cheita do regime di capitagni e a l'ele\u00e7ion a duxe do Scimon Boccaneigra (23 sett. 1339).\nFoscia pe trategn\u00ee presso de l\u00ea o Doia, o re de Fran\u00e7a o pigi\u00f2 'na decixon clamoroza: o 16 de dexembre o l'atribo\u00ec a-o cors\u00e2 zeneize e a-o Feipo Grimado o monopolio do commercio de Aigues-Mortes, in sce-o qu\u00e6 o Doia o g\u00f3d\u00edva za de 'na rendia concessaghe in preceden\u00e7a. Da-o documento \u00f3fi\u00e7i\u00e2 relativo a t\u00e2 concescion se tr\u00e0 che-o Feipo o se proponeiva de d\u0153uvi\u00e2 i doi pe reprimme i a\u00e7ioin de pirataja che liatri m\u00e6ximi aivan contriboio a aliment\u00e2; otr'a \u00e7o, o re o l'intendeiva serv\u00eese de liatri pe de futue campagne milit\u00e6 asc\u00ec.\nTuttavia, o gesto do sovran o sciuscit\u00f2 a rea\u00e7ion de varie comunit\u00e6: i consoi de Montpellier, presenpio, proteston energicamente e \u00f3t\u00e8gnan inte l'arv\u00ee do 1340 che o re o revochesse o monopolio, sciu prescion asc\u00ec do senescarco de Beaucaire.\nA-a campagna nav\u00e2 do 1341 o Doia o contribu\u00ec co-ina squaddra de quattro nave provegninte da Boulogne, che s'unin a quelle de l'armiraggio fran\u00e7eize Louis d'Espagne, incaregao de prest\u00e2 soccorso a-o Charles de Blois, che re Feipo o l'apogiava inte so preteize in sce-a Bretagna. A conquista de Nantes a concruse i opia\u00e7ioin belliche, doppo de qu\u00e6 o Doia o poette torn\u00e2 a Caen. L'anno doppo, a-i primmi d'agosto, o fu spedio, insemme co-o Grimado, a blocc\u00e2 l'arrivo de 'na squaddra ingleize: co-a so squaddra o constitu\u00ec l'avanguardia da flotta do Louis d'Espagne, ch'a l'arest\u00f2 a incrox\u00e2 longo e coste brettone. P\u00f9 no essendo descheita a tregua concord\u00e2 tra e doe possan\u00e7e nemighe, a-a meit\u00e6 d'agosto a flotta fran\u00e7eize a l'attacc\u00f2 e nave ingleize, che transportavan a contessa de Montfort in Fran\u00e7a. O scontro o fu a fav\u00f4 do Louis, ch'o se diresse da p\u0153u in sce Vannes, ascidi\u00e2 da l'Edoardo III. Gra\u00e7ie a-o concorso do Doia, l'armiraggio fran\u00e7eize o sorpreize a flotta nemiga a-a fonda obrigandola a lasci\u00e2 o blocco da \u00e7itt\u00e6. Questo successo o port\u00f2 a 'na tregoa, ch'a fu firm\u00e2 o 19 zen. 1343.\nO Doia o l'aprofitt\u00f2 da sospenscion di ostilit\u00e6 in Fran\u00e7a pe rentr\u00e2 in Itallia e \u00f3cup\u00e2se di so f\u0153\u00fcdi liguri, mena\u00e7\u00e7\u00e6 da l'energica a\u00e7ion de conquista vosciua da-o duxe de Zena Zane de Morta. Quande into 1345 a flotta da gu\u00e6ra zeneize a l'\u00f3cup\u00f2 o Dian e a poze l'asciddio a Ineia, o Doia co-in forte contingente de truppe o l'attacc\u00f2 o reduto ch'o l'ea st\u00e6to construio da-i so aversai pi \u00f3cup\u00e2 a \u00e7it\u00e6: o tentativo o fal\u00ec, e o Doia o fu constreito a reti\u00e2se. O Porto Mori\u00e7\u00e7io asc\u00ec o se reize poco doppo, provocando a fin da rescisten\u00e7a de Ineia, donde o Ceva Doia o prefei consegn\u00e2se a-o poist\u00e6 zeneize, ch'o l'ocup\u00f2 di atre localit\u00e6 riviasche. A questo punto o Doia, rifugiaose inte l'unica roccaforte arestaaghe, o \u00c7ervo, o renon\u00e7i\u00f2 a-a lotta.\nInto zugno a-o Luchin Visconti ghe fu afiao o compito de formul\u00e2 i acordi pe 'na tregua tra i \"intrinseghi\" e i \"estrinseghi\"; a senten\u00e7a arbitr\u00e2, pubric\u00e2 into luggio, a permisse a-o Doia de torn\u00e2 in possesso di so f\u0153\u00fcdi, purch\u00e8 o se foise astegn\u00fao da qualunque atacco contra o governo e a \u00e7itt\u00e6 de Zena.\nQuesto scacco o spinse o Doia a rimettise a-o servi\u00e7\u00e7io do re de Fran\u00e7a. A-i so ordi gh'ea 'na nomioza compagnia de baistr\u00ea, sordatti \u00e2tam\u00e8nte adestr\u00e6 de 'na specialit\u00e6 ch'a constituiva o nervo de l'ezer\u00e7ito zeneize. Con l\u00f4 o se diresse a Marseggia, re\u00e7evendo dap\u0153u l'orde de razonze a Pariggi e truppe do re. O s'un\u00ec a-o contingente do Carlo Grimado, o qu\u00e6 corpeive ritardo into lasci\u00e2 i porti mediterranei o consent\u00ec o sbarco in Fran\u00e7a de l'ezer\u00e7ito ingleize, comandao da-o m\u00e6ximo Edoardo III de Inghilt\u00e6ra. O 26 ag. 1346 a Cr\u00e9cy av\u00e8gne o scontro decixivo. \nL'ezer\u00e7ito fran\u00e7eize o l'ea st\u00e6to divizo in tr\u00e6 parte: inte l'avanguardia fu posto i baistr\u00ea zeneixi do Doia, afianc\u00e6 da-o contingente do re de Boemia e da-i reparti do prin\u00e7ipe Carlo, figgio do Feipo VI de Fransa. L'attacco ingleize o fu portao proppio contra de liatri: a-o repao di carriaggi, i ar\u00e7\u00ea ingreixi, abiliscimi into d\u0153uvi\u00e2 con gran rapidit\u00e6 e so temibile arme, ariescin a scrocci\u00e2 in sce-i nemixi un numero imprescionante de dardi, a differen\u00e7a di baistr\u00ea zeneixi, atard\u00e6 asc\u00ec da-e cattive condi\u00e7ioin atmosfeghe (l'\u00e2ta umidit\u00e6 de l'aia a rendeiva de f\u00e6to lente e corde de balestre; a luxe do s\u00f4, ch'o sp\u00e6gava tramezo a-e nuvie, a l'inorbiva e a l'ostacolava l'amia). E fie zeneize finin a bordosso e l'intervento intempestivo do conte d'Alen\u00e7on, a cappo da segonda schea, o l'acrebbe co-a so cavalaja a confuxon tra i baistr\u00ea che, preixi da-o panico, se dettan a-a fuga, travozendo inta rotta tutto l'ezer\u00e7ito fran\u00e7eize. Into dezastro perse a vitta o Doia, demente che-o Grimado o l'arest\u00f2 inciagao. O re ingleize o permisse che i corpi di nobili nemixi ama\u00e7\u00e7\u00e6 vegnissan sepelii inti presci de 'na badia vexi\u00f1a a-o l\u0153ugo da battaggia.\nO Doia o l'ebbe nomioxi figgi, tra-i qu\u00e6 Ceva, Raff\u00e8, Ludovigo, Maietto, Sarv\u00e6ga e Tedoa."}
{"id": "13005", "revid": "144263", "url": "https://lij.wikipedia.org/wiki?curid=13005", "title": "Mediterrannio", "text": ""}
{"id": "13006", "revid": "144264", "url": "https://lij.wikipedia.org/wiki?curid=13006", "title": "Sa\u00f1a", "text": ""}
{"id": "13007", "revid": "144265", "url": "https://lij.wikipedia.org/wiki?curid=13007", "title": "Portovenne", "text": ""}
{"id": "13008", "revid": "144266", "url": "https://lij.wikipedia.org/wiki?curid=13008", "title": "Ineia", "text": ""}
{"id": "13009", "revid": "144267", "url": "https://lij.wikipedia.org/wiki?curid=13009", "title": "Sanremmo", "text": ""}
{"id": "13010", "revid": "144268", "url": "https://lij.wikipedia.org/wiki?curid=13010", "title": "Callai", "text": ""}
{"id": "13011", "revid": "144270", "url": "https://lij.wikipedia.org/wiki?curid=13011", "title": "Porto Mori\u00e7\u00e7io", "text": ""}
{"id": "13035", "revid": "10132", "url": "https://lij.wikipedia.org/wiki?curid=13035", "title": "Pontif\u00edcia Universidade Cat\u00f3lica de Minas Gerais", "text": " \nA Pontif\u00edcia Universidade Cat\u00f3lica de Minas Gerais (PUC-MG) a l'\u00e8 l'Universcit\u00e6 de Belo Horizonte, Minas Gerais, into Brax\u00ee. A gh'\u00e0 63528 studenti."}
{"id": "13036", "revid": "144304", "url": "https://lij.wikipedia.org/wiki?curid=13036", "title": "PUC-MG", "text": ""}
{"id": "13037", "revid": "144305", "url": "https://lij.wikipedia.org/wiki?curid=13037", "title": "PUC Minas", "text": ""}
{"id": "13038", "revid": "12052", "url": "https://lij.wikipedia.org/wiki?curid=13038", "title": "Societ\u00e0 Sportiva Calcio Napoli", "text": "A Societ\u00e0 Sportiva Calcio Napoli S.p.A., conosci\u00fca asc\u00ec comme S.S.C. Napoli \u00f2, ci\u00f9 semplicemente, Napoli, a l'\u00e8 inn-a so\u00e7iet\u00e6 de ballon italiann-a con sede a Napoli.\nO Napoli o l'\u00e8 st\u00e6to fond\u00f2u o primmo d'agosto do 1926 a Napoli. Inta seu st\u00f2ia o l'ha gu\u00e2gn\u00f2u 2 Scudetti, 6 Coppe Italia, 2 Supercoppe Italiann-e e 1 Coppa UEFA."}
{"id": "13055", "revid": "10132", "url": "https://lij.wikipedia.org/wiki?curid=13055", "title": "Caltanissetta", "text": "Caltanissetta a l'\u00e8 inn-a \u00e7itt\u00e6 de abitanti da Si\u00e7ilia, capoleugo de l'om\u00f2nima Provinsa."}
{"id": "13056", "revid": "12052", "url": "https://lij.wikipedia.org/wiki?curid=13056", "title": "San Mat\u00ea", "text": "Mat\u00ea, ciam\u00f2u \"L\u00eavi\" asc\u00ec, s\u00e0nto, ap\u00f2stolo e aot\u00f4 de l'Evang\u00eaio che inte edi\u00e7io\u00ecn da B\u00ecbia o prec\u00eade de l\u00f3ngo i \u00e2tri tr\u00e9i.\nV\u00ectta.\nO viv\u00e9iva a Caf\u00e0rnao e o l'\u00eaa 'n public\u00e0n, \u00f2 s\u00e6 prep\u00f2sto, sai\u00e9iva a d\u00ee \"ezat\u00f4 de t\u00e0sce\". O l'\u00e9 and\u00e6to apr\u00eauvo a-o G\u00eax\u00f9 con gr\u00e0nde entux\u00e0smo, com\u2019o l\u2019areg\u00f2rda o S\u00e0n L\u00f9cco, e desbaras\u00e0ndose di b\u00e9n ter\u00e9n. O l'\u00e9 o Mat\u00ea che into s\u00f2 Evang\u00eaio o rip\u00f2rta e par\u00f2lle do G\u00eax\u00f9: \u00abqu\u00e0nde ti ti f\u00e6 a lim\u00f6xina, a t\u00f2 m\u00e0n manc\u00ecnn-a a no s\u00e0cce qu\u00e9llo ch\u2019a fa a t\u00f2 m\u00e0n dr\u00eeta, perch\u00e9 a t\u00f2 lim\u00f6xina a r\u00e8ste segr\u00e9tta...\u00bb. D\u00f2ppo a \"Pentecoste\" o l'\u00e0 scr\u00eeto o s\u00f2 Evang\u00eaio, riv\u00f2lto a-i Ebr\u00eai, pe supl\u00ee, com'o d\u00eexe o Z\u00e9uggio, a-a s\u00f2 as\u00e9nsa quand'o l'\u00e9 and\u00e6to da \u00e2tra g\u00e9nte. O s\u00f2 Evang\u00eaio o veu pr\u00ecmma de t\u00f9tto dimostr\u00e2 ch\u00f2-u G\u00eax\u00f9 o l'\u00e9 o Mesc\u00eea ch\u2019o real\u00eczza e prom\u00ecsse de l'Ant\u00eego Testam\u00e9nto, e o l\u2019\u00e9 carateriz\u00f2u da \u00e7\u00ecnque inport\u00e0nti disc\u00f3rsci do G\u00eax\u00f9 in sci\u00f4 R\u00e9gno do Segn\u00f4. Probabilm\u00e9nte a s\u00f2 m\u00f2rte e l'\u00e9 st\u00e6ta natur\u00e2le, scib\u00e9n che f\u00f3nte p\u00f6co afid\u00e0bili o v\u00eauan m\u00f2rto m\u00e0rtire in Eti\u00f2pia.\nNo se cap\u00ecsce s\u00f9bito o despr\u00eaxo pe-i publich\u00e9n, a-i t\u00e9npi do G\u00eax\u00f9, inta s\u00f2 t\u00e6ra: \u00eaan ezato\u00ee de tasce, e o no se det\u00e8sta un s\u00f4lo perch\u00e9 o trav\u00e0ggia a l'Intend\u00e9nsa de Fin\u00e0nsa. Ma i Ebr\u00eai, a qu\u00e9lli tenpi, no pag\u00e2van e t\u00e0sce a'n s\u00f2 St\u00e2to l\u00ecbero e sovr\u00e0n, bensc\u00ec a-i \u00f2cup\u00e0nti Rom\u00e2ni; d\u00eavan, co-e t\u00e0sce, finan\u00e7i\u00e2 l\u2019\u00f2pres\u00f4. E d\u00f3nca ami\u00e0n o prep\u00f2sto c\u00f3mme a'n odi\u00f4zo colaborat\u00f4 di \u00d2preso\u00ee.\nO Mat\u00ea o fa o s\u00f2 mest\u00ea a Caf\u00e0rnao inta Galil\u00eaa, co-o s\u00f2 b\u00e0nco a l'av\u00e8rto, e o G\u00eax\u00f9 o-o v\u00e9dde s\u00f9bito d\u00f2ppo av\u00e9i goar\u00eeo 'n paral\u00ectico. O-o ci\u00e0mma. L\u00ea o se t\u00eea sci\u00f9 a-a sped\u00eea, o l\u00e0scia t\u00f9tto e o ghe va apr\u00eauvo. Da qu\u00e9llo mom\u00e9nto pe l\u00ea no existan ci\u00f9 i trib\u00fbti, e fin\u00e0nse, i Rom\u00e2ni. T\u00f9tto scancel\u00f2u da qu\u00e9lla par\u00f2lla do G\u00eax\u00f9: \u00abVegn\u00eeme apr\u00eauvo\u00bb.\nI Evangel\u00ecsti L\u00f9cco e M\u00e0rco o ci\u00e0man L\u00eavi, ch'o pori\u00e9iva \u00ease o s\u00f2 seg\u00f3ndo n\u00f3mme. Ma o ci\u00e0man Mat\u00ea inta l\u00ecsta di d\u00f3zze \u00e7ern\u00fbi da-o G\u00eax\u00f9 c\u00f3mme s\u00f2 \"Ap\u00f2stoli\". E con sto n\u00f3mme chi o v\u00eagne nomin\u00f2u inti \u00c0tti di Ap\u00f2stoli asc\u00ec.\nDa s\u00f2 v\u00ectta no s\u00e9mmo squ\u00e6xi n\u00ecnte. Ma gh\u2019\u00e9mmo o s\u00f2 Evang\u00eaio che p\u2019as\u00e6 t\u00e9npo o l'\u00e9 st\u00e6to conscider\u00f2u qu\u00e9llo scr\u00eeto p\u00f2-u pr\u00ecmmo di qu\u00e0ttro t\u00e8sti can\u00f2nichi. \u00d2ua i studi\u00f4xi rit\u00eagnan ch\u2019o s\u00e9gge qu\u00e9llo do M\u00e0rco a \u00ease st\u00e6to scr\u00eeto p\u00f2-u pr\u00ecmmo.\nInte l'Evang\u00eaio do Mat\u00ea, ch\u2019o l\u2019\u00e9 o seg\u00f3ndo pe anpi\u00e9ssa (d\u00f2ppo qu\u00e9llo do San L\u00f9cco), se n\u00f6ta \u00e7\u00ecnque se\u00e7io\u00ecn, che risp\u00e8tan in lengo\u00e0ggio antigh\u00ecscimo e se b\u00e2zan in sce \u00e2tret\u00e0nti \"Disc\u00f3rsci\". In ez\u00e0mme at\u00e9nto o m\u00f3stra 'na conpoxi\u00e7i\u00f3n ezego\u00eea co-\u00eena \u00e7\u00e8rta \u00e0rte e st\u00f9dio. L'\u00f3rdine cronol\u00f2gico o l'\u00e9 sp\u00e9sse v\u00f2tte sacrific\u00f2u pe qu\u00e9llo l\u00f2gico. Za o Pap\u00eea de Ger\u00e0poli (v\u00e8rso a meit\u00e6 do s\u00e9colo II) o l'aferm\u00e2va ch\u00f2-u Mat\u00ea o l'\u00e0 scr\u00eeto in l\u00e9ngoa ebr\u00e0ica e par\u00f2lle (\u03bb\u03cc\u03b3\u03b9\u03b1) do G\u00eax\u00f9. Into m\u00e6ximo t\u00e9npo, a p\u00e2 conferm\u00e2, da'n'an\u00e0lixi fondament\u00e2le, l\u2019aferma\u00e7i\u00f3n tradi\u00e7ion\u00e2le ch'a veu che l'Ap\u00f2stolo o l'\u00e0 scr\u00eeto a s\u00f2 \u00f2pera pe-i Ebr\u00eai convert\u00eei e da convert\u00ee; sto chi o spi\u00eaga o t\u00f3n pol\u00e9mico e celebrat\u00eevo c\u00f3ntra i Fariz\u00eai. Nisci\u00f9n \u00e2tro Evangel\u00ecsta o mens\u00f3nn-a \u00e2tret\u00e0nti scr\u00eeti do V\u00eagio Testam\u00e9nto con riferim\u00e9nto \u00f2 aplica\u00e7i\u00f3n rigo\u00e0rdo a-o Cr\u00ecsto, ch\u2019o l\u2019\u00e9 prezent\u00f2u pr\u00ecmma de t\u00f9tto com\u00f2-u Mesc\u00eea asp\u00eat\u00f2u da-o p\u00f2polo ebr\u00e0ico. A difer\u00e9nsa di \u00e2tri tr\u00e9i, o t\u00e8sto do Mat\u00ea o no l'\u00e9 scr\u00eeto in gr\u00eago, ma in l\u00e9ngoa \u201debr\u00e0ica\u201d \u00f2 \u201cpat\u00e8rna\u201d , seg\u00f3ndo l\u2019\u00fbzo di scrito\u00ee ant\u00eeghi. E squ\u00e6xi de seg\u00fbo se tr\u00e0tta de l'aram\u00e0ico, a l\u00e9ngoa parl\u00e2 inte qu\u00e9lli t\u00e9npi inta Palest\u00ecnn-a. O Mat\u00ea o l'\u00e0 vosci\u00fbo pr\u00ecmma de t\u00f9tto parl\u00e2 a-i cresti\u00e9n d\u2019\u00f2r\u00ecgine ebr\u00e0ica. E a l\u00f4 l\u2019\u00eaa fondament\u00e2le prezent\u00e2ghe i insegnam\u00e9nti do G\u00eax\u00f9 c\u00f3mme conf\u00e8rma e conpim\u00e9nto da L\u00e9zze do Moz\u00e8.\nDef\u00e6ti se v\u00e9dde - \u00e0nsci, a-e v\u00f2tte p\u00e2 pr\u00f2pio de sent\u00eelo \u2013 ch\u2019o l\u00eega de cont\u00ecnoo i f\u00e6ti, i \u00e0tti, e par\u00f2lle do G\u00eax\u00f9 con di reci\u00e0mmi a l\u2019Ant\u00eego Testam\u00e9nto, pe f\u00e2 cap\u00ee b\u00e9n de dond\u2019o v\u00eagne e c\u00f6s\u2019o l'\u00e9 vegn\u00fbo a realiz\u00e2. L'evangel\u00ecsta Mat\u00ea o p\u00e0rte de chi pe deline\u00e2 d\u00f2ppo i f\u00e6ti do grandi\u00f4zo fut\u00fbro da comunit\u00e6 do G\u00eax\u00f9, da G\u00eaxa do R\u00e9gno ch\u2019o realizi\u00e2 e profe\u00e7\u00eee, qu\u00e0nde i p\u00f2poli \"vedi\u00e0n o F\u00ecggio de l'\u00f2mmo vegn\u00ee s\u00f3rva e n\u00fbvie do \u00e7\u00ea in gr\u00e0n pot\u00e9nsa e gl\u00f2ria\" (24,30).\nScr\u00eeto inte \u2019na l\u00e9ngoa pe p\u00f6chi, o t\u00e8sto do Mat\u00ea o div\u00e9nta \u2019n l\u00ecbbro pe t\u00f9tti d\u00f2ppo a tradu\u00e7i\u00f3n in l\u00e9ngoa gr\u00eaga. O t\u00e8sto origin\u00e2le scr\u00eeto, com\u2019\u00e9mmo d\u00eeto, in aram\u00e0ico o l\u2019\u00e9 spar\u00eeo s\u00e9nsa lasci\u00e2 tr\u00e0ccia. A G\u00eaxa a n\u2019\u00e0 f\u00e6to strum\u00e9nto de predica\u00e7i\u00f3n inte \u00f2gni l\u00eaugo e a-o d\u00eauvia inta s\u00f2 liturg\u00eea. Ma de l\u00ea, do Mat\u00ea, s\u00e9mmo squ\u00e6xi n\u00ecnte. O s\u00f2 n\u00f3mme o l\u2019\u00e9 menson\u00f2u, con qu\u00e9llo di \u00e2tri Ap\u00f2stoli, inti \u201c\u00c0tti\u201d (1,13) s\u00f9bito d\u00f2ppo l\u2019Ascensi\u00f3n a-o \u00e7\u00ea do G\u00eax\u00f9. Anc\u00f3n da-i \u201c\u00c0tti\u201d, o Mat\u00ea o l\u2019\u00e9 prez\u00e9nte co-\u00ee \u00e2tri Ap\u00f2stoli a l\u2019ele\u00e7i\u00f3n do Mat\u00eea, ch\u2019o p\u00ecggia o p\u00f2sto do Gi\u00f9dda l'Iscari\u00f6ta. E o l\u2019\u00e9 in p\u00ea co-\u00ee \u00e2tri \u00f9nze, qu\u00e0nde o P\u00ea, into gi\u00f3rno da Pentec\u00f2ste, o p\u00e0rla a-a g\u00e9nte e o l\u2019an\u00f3n\u00e7ia ch\u00f2-u G\u00eax\u00f9 o l'\u00e9 \u201cSegn\u00f4 e Cr\u00ecsto\u201d. O l\u2019\u00e0 de seg\u00fbo predic\u00f2u inta Palest\u00ecnn-a, tra-a s\u00f2 g\u00e9nte, ma no se sa n\u00ecnte de s\u00f2 vic\u00e9nde sucesc\u00eeve.\nA G\u00eaxa a-o fest\u00e9zza c\u00f3mme m\u00e0rtire a-i 21 de set\u00e9nbre. O l'\u00e9 o patr\u00f6no di Banchi\u00eari, di Banc\u00e2i, di Banca\u00f6ti, di Prep\u00f2sti, di Dugan\u00ea e di Raxon\u00ea.\nL'Evang\u00eaio seg\u00f3ndo o Mat\u00ea.\nA l'unanimit\u00e6 a tradi\u00e7i\u00f3n da G\u00eaxa ant\u00eega a l'atribo\u00ecsce o pr\u00ecmmo Evang\u00eaio a-o Mat\u00ea, ciam\u00f2u asci L\u00eavi, l'ap\u00f2stolo ch\u00f2-u G\u00eax\u00f9 o l'\u00e0 ciam\u00f2u a-o s\u00f2 s\u00e9goito alontan\u00e0ndolo da-a profesci\u00f3n de pubblicano, \u00f2 s\u00e6 d\u2019ezat\u00f4 de t\u00e0sce. A m\u00e6xima tradi\u00e7i\u00f3n a l\u2019af\u00e8rma asc\u00ec ch\u00f2-u Mat\u00ea in \u00f2r\u00ecgine o l\u2019\u00e0 scr\u00eeto in aramaico, a l\u00e9ngoa com\u00f9n in Palest\u00ecnn-a a-o t\u00e9npo do G\u00eax\u00f9.\nL'ato\u00e2le versci\u00f3n a l'\u00e9 \u2019n'edi\u00e7i\u00f3n gr\u00eaga in sost\u00e0nsa p\u00e6gia a l'\u00f2rigin\u00e2le e conosci\u00fba za into s\u00e9colo I, pe-a qu\u00e6 p\u00e2 ch'o s\u00e9gge st\u00e6to adeuvi\u00f2u l\u2019evang\u00eaio do M\u00e0rco. A p\u00e0rte ci\u00f9 inport\u00e0nte de l'evang\u00eaio a l'\u00e9 costito\u00eea da \u00e7\u00ecnque gr\u00e9ndi disc\u00f3rsci do G\u00eax\u00f9 preced\u00fbi da \u2019n sbr\u00e0ggio c\u00f3ntra i fariz\u00eai. O rac\u00f3nto o s\u2019\u00e0rve co-\u00eena prospet\u00eeva in sce l\u2019inf\u00e0n\u00e7ia do G\u00eax\u00f9, sego\u00eea da-i f\u00e6ti ci\u00f9 inport\u00e0nti ch\u2019\u00e0n preced\u00fbo o s\u00f2 minist\u00earo p\u00f9blico e o se concl\u00f9dde co-a st\u00f6ia do mist\u00earo pasqu\u00e6n do Cr\u00ecsto.\nL\u2019evang\u00eaio, che za i ant\u00eeghi \u00e0n d\u00eeto \u00ease riv\u00f2lto a-i Giud\u00eai, o l'\u00e9 domin\u00f2u da l'aferma\u00e7i\u00f3n ch\u00f2-u G\u00eax\u00f9 o l'\u00e9 o Mesc\u00eea pred\u00eeto da l\u2019Ant\u00eego Testam\u00e9nto e s\u00e9nsa rax\u00f3n refu\u00f2u da Isra\u00eale. 'N'aten\u00e7i\u00f3n particol\u00e2re a l'\u00e9 dedic\u00e2 a-a G\u00eaxa fond\u00e2 da-o Cr\u00ecsto in sci\u00f4 P\u00eao, a qu\u00e6 dimostra\u00e7i\u00f3n de f\u00eade a l'\u00e9 c\u00f3mme o g\u00e0ngou de l'evang\u00eaio. L\u00ea, ch\u2019o l\u2019\u00e9 a sc\u00ecntexi da testimoni\u00e0nsa apost\u00f2lica in Palest\u00ecnn-a, o l\u2019\u00e9 st\u00e6to o prefer\u00eeo da-i ant\u00eeghi cresti\u00e9n perch\u00e9 o permet\u00e9iva \u2019na s\u00f6da e sufic\u00e9nte introdu\u00e7i\u00f3n a-o mist\u00earo do Cr\u00ecsto.\nA versci\u00f3n origin\u00e2le in aramaico a l'\u00e9 st\u00e6ta public\u00e2 f\u00f2scia tra i \u00e0nni 40 e 50 d\u00f2ppo Cr\u00ecsto. \nReferen\u00e7e.\nDomenego Agasso, www.santiebeati.it"}
{"id": "13077", "revid": "1211", "url": "https://lij.wikipedia.org/wiki?curid=13077", "title": "San Gi\u0153umo", "text": "Gi\u0153umo (primma do sec. XIX \"Gir\u0153ummo\", lat. \"Hierony\u0306mus\", gr. \u1f39\u03b5\u03c1\u03ce\u03bd\u03c5\u03bc\u03bf\u03c2, \"sacro nomme\"), santo, dott\u00f4 da Gexa lati\u00f1a (Stridon, vexin a Aquileia, 347 circa - Betlemme 419).\nV\u00ectta.\nDe un'ax\u00e2 famiggia crestia\u00f1a, Gi\u0153umo o v\u00e8gne a Romma zoeniscimo, co l'amigo Bonozo, pe comp\u00eeghe di eccellenti studdi de gram\u00e6ga e retorega. Ch\u00ec, sotta di meistri valenti (Elio Donao o fu un de questi), o l'inclin\u00f2 definitivamente pe a filologia e e lettie co-in attezzamento e una pascion che han caratterizzao o so ascetismo e han f\u00e6to do Gi\u0153umo o scimbolo de l'umaneximo crestian. Con Bonozo, a-a fin di studdi romen, o passa inta Gallia, a Treviri, donde o trascore dotrei anni, studiando e trascrivendo di \u0153uvie. Dap\u0153u o retrovemmo a Aquileia, inte 'n circolo dotto arecugeito in gio a-o vesco Valeian e frequentao asc\u00ec da-o so amigo Rufin; ma into 373 Gi\u0153umo, con Bonozo e doi atri amixi, o \u00e7erca a via de l'Oriente. Into 374 o l'\u00e8 a Antiochia donde Evagrio o l'acc\u0153ugge e o l'asciste durante una longa maotia. Inte questi anni a Ca\u00e7idde s'al\u0153uga a rivolu\u00e7ion intelletu\u00e2 do Gi\u0153umo, o so netto ripuddio da lettiatua paga\u00f1a e a decixon de dedic\u00e2 a-a scritua ogni so pascion: caoza ne sai\u00e6 st\u00e6to - o contava l\u00ea m\u00e6ximo a Eustochio, inte 'na lettia famoza (XXII, 30) - un s\u0153unno into qu\u00e6 Criste o gh'aiva rimproverao d'\u00ease \"\u00e7i\u00e7eronian, no crestian\". \nLasciao Antiochia e retiaose into deserto, o l'attende alacremente a-o studdio de l'ebraico e de l'exegexi bibblica. Induto a sciort\u00ee da-o so izoamento da-e ripercuscioin do conflito tra Paolin e Mele\u00e7io, into cosc\u00ec d\u00edto scisma de Antiochia, o Gi\u0153umo o fu persoazo da Evagrio a pigi\u00e2 e parte do primmo (ch'o l'orden\u00f2 sacerdote), ma o combatt\u00e8 contra l'estremismo di lu\u00e7iferien (379). L'anno doppo o lasciava per\u00f2 Antiochia pe segu\u00ee a Costantinopoli e le\u00e7ioin de Grig\u0153u Nazian\u00e7eno e perfe\u00e7ion\u00e2 o studio do grego: into 382, con Paolin e Epifanio de Salami\u00f1a, o Gi\u0153umo o vegne a Romma e o parte\u00e7ipa a-o concilio ind\u00eeto da pappa Damazo pe resciorve o scisma antiocheno. \nAss\u00e6 aprexao da-o pappa lettiao, o l'\u00e8 incaregao de rivedde in sce-i testi greghi l'antiga verscion lati\u00f1a da Bibbia: da quest'\u0153uvia l'\u00e8 nasci\u00fao o \"Psalterium Romanum\" (o \"Gallicanum\" o sai\u00e2 preparao da-o m\u00e6ximo Gi\u0153umo ciu avanti). No solo i studdi biblichi tegnan impegnao o Gi\u0153umo: in sce l'Aventin, inta caza da Mar\u00e7ella, o re\u00fcnisce in gio a l\u00ea de nobile matro\u00f1e de qu\u00e6 o l'\u00e8 ghia ascetica e meistro spritu\u00e2. Nofoisech\u00e9 a so impa\u00e7iente predica\u00e7ion de ascetismo a restrenze o gruppo di amixi, dementre che i avversai person\u00e6 se fan mena\u00e7oxi: a-a morte do Damazo (dex. 384), o Gi\u0153umo o prefeisce lasci\u00e2 Romma e torn\u00e2 a-a quiete studioza. A Antiochia o l'\u00e8 razonto per\u00f2 da-a Paola e da so figgia E\u00fcstochio, e con liatre o Gi\u0153umo o se stabilisce (st\u00e6 do 386) a Betlemme, donde o dirizze un monest\u00ea masch\u00ee, mentre a-a Paola l'\u00e8 affiao a cua de un femmin\u00ee. \nPe ciu che un trentennio o Gi\u0153umo o l'acompisce un travaggio imponente de tradut\u00f4, exegeta e polemista. O prepara i commentai biblichi: \"Filemon, Galati, Efexin, Tito\" (386-87); \"Ecclexiaste\" (389-90); \"Nahum, Sofonia, Michea, Aggeo, Abacuc\" (393); \"Giona\" e \"Abdia\" (396); \"Mat\u00ea\" (398); \"Osea, Gioele, Amos, Maach\u00eda\" e \"Zacaja\" (406); \"Dani\u00e6lo\" (407); \"Izaia\" (408-10); \"Ezechi\u00e6lo\" (411-14); \"Apocalisse\"; \"Geremia\" (incompl., 415-19). A so exegexi a procede da l'allegorismo origenian a un ezamme ciu aderente e letti\u00e2, e a consente de segu\u00ee l'evolu\u00e7ion de l'attezamento do Gi\u0153umo verso o testo biblico. Ovviamente a parte maggi\u00f4 inte questa evolu\u00e7ion l'ha av\u00faa a longa esperien\u00e7a (no meno de 15 anni) de tradutt\u00f4 de l'Antigo Testamento (libbri protocanonneghi e \"Daniele, Geremia\" e \"Ester\"), ch'a sai\u00e2 accugeita inte tutto l'Occidente comme a Vurg\u00e2. \nTutto questo travaggio no se comp\u00ec paxificamente: a parte a paoza do 393, dovua a-a polemmica contra Zovegnan, a ciu violenta pe lenguaggio fra e polemiche do Gi\u0153umo, donde se riaferma l'assolua superiorit\u00e6 de l'astinen\u00e7a e da verginit\u00e6, \u00f2 a breve disputa epistol\u00e2 con Aostin, o scontro con Rufin o l'assumme 'n'importan\u00e7a particol\u00e2. Questo scontro, ch'o l'ha i so documenti prin\u00e7ip\u00e6 inte di scriti (400-01) do Rufin e inte quelli de risposta (401-02) do Gi\u0153umo, o resguardava l'accuza de origenismo f\u00e6ta a quest'urtimo e da l\u00ea furiozamente respinta. Inti urtime polemiche contra Vigilan\u00e7io, e contra Pelagio (\"Adversus Pelagianos\", 415), dommina a preoccupa\u00e7ion de evit\u00e2 inta prattica ascettica di turbamenti e de mitiga\u00e7ioin che atri tentan de giustific\u00e2 con de raxoin teologiche. \nImportante fonte pe a stoia da lettiatua crestia\u00f1a a l'\u00e8 o \"De viris illustribus\" riguardante, in sce l'esempio do Svetonio, i scrito\u00ee crestien. A so rielaboa\u00e7ion do \"Chronicon\" do Z\u0153uggio a l'ebbe un'importan\u00e7a fondament\u00e2 inta curtua do Medioevo e do primmo Umaneximo, e a l'\u00e8 tuttoa fonte insostituibile de noti\u00e7\u00e7ie, sorvettutto pe \u00e7o che concerne a cronologia da lettiatua lati\u00f1a. \nMirabile lettiao e scrit\u00f4 prexeive, de grandiscima erudi\u00e7ion profa\u00f1a otra che sacra, o Gi\u0153umo o deve a so mao nommina a-o stupendo stile de lettie (circa 150) foscia ancon ciu che a-a tradu\u00e7ion da Bibbia: questa a-o raccomand\u00f2 a-a curtua mediev\u00e2, ma inti epistole i umanisti quattro-\u00e7inquecenteschi ritrovon a testimonian\u00e7a de un dramma curtu\u00e2, into contrasto fra \u00c7i\u00e7eron e Criste, ch'o l'ea ancon vivo in l\u00f4. \nSe festezza o 30 de setembre.\nPatron\u00e6go: Libbr\u00e6, bibliotecai, studioxi, archiolloghi, archivisti, studenti, traduto\u00ee.\nEmblema: capello da carden\u00e2, lion, crannio, libbro."}
{"id": "13078", "revid": "3941", "url": "https://lij.wikipedia.org/wiki?curid=13078", "title": "\u00c6rminia", "text": ""}
{"id": "13090", "revid": "12052", "url": "https://lij.wikipedia.org/wiki?curid=13090", "title": "Tetracloroetene", "text": "\u00d4 Tetracloroetene (o 1,1,2,2-tetracloroetene o tetracloroetilene o ancun percloroetilene) \u00f4 l'\u00e8 un alogenuro organico.\nA formula a l'\u00e8 Cl2CCCl2\nDescri\u00e7ion.\nA s\u00f6 strutt\u00fca a l'\u00e8 ascimilabile a quella de unna molecola de etene, in ta quale i quattro atomi de idrogeno s\u00f4n st\u00e6ti s\u00f4stitu\u00ef da altrettanti atomi de cloro.\nA temperat\u00fca ambiente \u00f4 se presenta c\u00f4mme un liquid\u00f4 inc\u00f4l\u00f4re dall'od\u00f4 de cloro, ci\u00fc dens\u00f4 dell'\u00e6gua. \u00d4 l'\u00e8 un c\u00f4mp\u00f4st\u00f4 nociv\u00f4 per inala\u00e7i\u00f4n e peric\u00f4l\u00f4s\u00f4 pe l'ambiente (c\u00f4me \u00e4tri alogenuri organici o l'\u00e8 scarsamente biodegradabile). \u00d4 no l'\u00e8 infiammabile.\n\u00d4 vegne d\u00f6vio\u00f4 in te lavanderie a secc\u00f4, c\u00f4mme s\u00f4lvente per \u00f4 sgrassazz\u00f4 di metalli, in te l'ind\u00fcstria chimica e farma\u00e7eutica, in te l'\u00fcso casaling\u00f4.\nIn quante s\u00f4lvente \u00f4 p\u00f6 esse s\u00f4stansa d'ab\u00fcz\u00f4.\nIn Italia, a lezze a c\u00f4nscidera a r\u00fcmenta che a c\u00f4ntegne tetracloroetene c\u00f4mme \"rifiuti pericolosi\", che no deven esse smalt\u00ef in fognat\u00fba.\nCaratteristiche.\n- Massa molecolare = 165,83 g/mol&lt;br&gt;\n- N\u00fcmer\u00f4 CAS = 127-18-4&lt;br&gt;\n- Temperat\u00fca de f\u00fcxi\u00f4n = \u221222 \u00b0C (251 K)&lt;br&gt; \n- Temperat\u00fca de eb\u00f4lli\u00e7i\u00f4n = 121 \u00b0C (394 K)"}
{"id": "13091", "revid": "10132", "url": "https://lij.wikipedia.org/wiki?curid=13091", "title": "San Fertoso de T\u00e6rago\u00f1a", "text": "San Fertozo (o \"San Fruttuoso\") de T\u00e6rago\u00f1a (\u2020 21 zen\u00e2 259), vesco, martire e santo.\nA Spagna a l'avanta una tradi\u00e7ion de eroismo crestian ch'a remonta a-i primmi seccoli, comme attesta a \u201cpascion\u201d di Santi Fertoso, Aogurio e E\u00fclogio, foscia o primmo documento storico insci-a persecu\u00e7ion anticrestia\u00f1a arivao scin a noi. Una tradi\u00e7ion ch'a sconfi\u00f1a inta lezendia a l'atribuisce o primmo anon\u00e7io do crestianeximo in questa t\u00e6ra direttamente a l'apostolo San Poulo. \u00c7erto l'\u00e8 che into ter\u00e7o secolo a gexa inta penizoa iberica a l'\u00e8 consolid\u00e2 e ben inciant\u00e2. In sce-a carega episcop\u00e2 de Tarago\u00f1a seze o vesco Fertoso, do qu\u00e6 no conoscemmo l\u2019et\u00e6 e manco a du\u00e2 de l'episcopato, sciben che da-a nommina e da-a stimma de qu\u00e6 o gode, e che transpaiscian da-o conto do mart\u0153uio, poemo desumme ch'o no foise troppo zoeno e che comunque o foise a-a ghia de questa gexa da un periodo suffixente a f\u00e2se conosce e aprex\u00e2 da-i paghen asc\u00ec. \nV\u00ectta.\nInto primmo pomeriggio da dome\u00f1ega 16 de zen\u00e2 de l'anno 259, a l'\u00f4a da \"siesta\", di sordatti piccan a-a porta do vesco, ch'o i ac\u0153ugge in pantoffoe inte l'ingresso de caza. L'\u00e8 ape\u00f1a st\u00e6to emanao o segondo editto de l'imperat\u00f4 Valeian contra i crestien, e i sordatti son st\u00e6ti invi\u00e6 co-o precizo scopo de acompagn\u00e2 o vesco Fertozo davanti a-o conso Emilian. Ghe vegne concesso de p\u00f3s\u00e2 e pantoffoe e de c\u00e2\u00e7\u00e2 un p\u00e2 de scarpe, e insemme a l\u00ea portan via i doi diaconi asc\u00ec, Aoguio e E\u00fclogio. Che no se tratte de una sencia convoca\u00e7ion, ma de un arresto in pi\u00f1a reggola, o dimostra o f\u00e6to che i trei vegnan subito ser\u00e6 in prexon. I crestien taragoneixi no abbandonan o so vesco e no se verg\u0153ugnan de l\u00ea: fan an\u00e7i a fia pe analo a trov\u00e2 e a port\u00e2ghe un po\u2019 de viveri, e tutto questo movimento probabilmente o l'induxe o conso a aspresci\u00e2 i tempi do processo. Sen\u00e7a cont\u00e2 che o Fertoso o no cessa, manco inta \u00e7ella, de eser\u00e7it\u00e2 o so ministeio: de seguo se sa ch'o l'amenestra un batteximo, ma l'\u00e8 probabile ch'o l'agge asc\u00ec confessao fin a l'urtimo, saiv'a d\u00ee fin a-o venard\u00ec doppo, o 21 de zen\u00e2, quande Fertoso e i so doi diacconi, vegnan port\u00e6 in tribun\u00e2. \nA so testimonian\u00e7a l'\u00e8 limpida e coraggioza, reiza co-ina seenit\u00e6 e una for\u00e7a che imprescio\u00f1an. I condannan a \u00ease brux\u00e6 vivi, quello giorno m\u00e6ximo, inte l'anfitiatro. \u201cDevo custod\u00ee into m\u00e6 a\u00f1imo l\u2019intrega gexa cattolica ch'a s'espande da oriente a ocidente\u201d, risponde Fertoso a quelli so fedeli che pretendieivan da l\u00ea un aregordo particol\u00e2 da l'aodel\u00e0. In sce una pilla de legne se consumma lentamente e doozamente o so sacrifi\u00e7io, mentre i trei martiri se sostegnan a vexenda e cantan a so f\u00e8 fin a l'urtimo. A seia, quande i urtime sciamme en amorte, i crestien se pre\u00e7ippitan in sce quello ch'aresta di povei corpi pe acapar\u00e2se aomanco una magn\u00e2 de so \u00e7ennie, ma devan restitu\u00eele quanto primma, percose l'\u00e8 o m\u00e6ximo Fertoso a exigilo, apaindo in s\u0153unno a quelli fedeli troppo devoti: squ\u00e6xi una prosecu\u00e7ion \"post mortem\" do so magistero, pe tutel\u00e2 a f\u00e8 di so crestien da ogni forma de fanatismo \u00f2 supersti\u00e7ion. \nQuelle \u00e7ennie, foscia sotta a spinta de invaxoin s\u00e6xi\u00f1e, arrivan da p\u0153u inta Liguria, inta baia de Codemonte e tutt'oa son conserv\u00e6 inta badia dedic\u00e2 a San Fertoso, o qu\u00e6 curto, probabilmente in virt\u00f9 da dignit\u00e6 episcop\u00e2, o l'ha finio pe prevai in sce quello di doi \u201cpovei\u201d diaconi Aogurrio e E\u00fclogio, cheiti un po\u2019 into \u201cdesmenteg\u00e6\u00e7o\u201d.\nSe festezza o 21 de zen\u00e2."}
{"id": "13094", "revid": "7530", "url": "https://lij.wikipedia.org/wiki?curid=13094", "title": "San Grig\u0153u", "text": "Grig\u0153u I pappa, dito Magno, santo (Romma 540 circa - ivi 604).\nPatron di cantanti, di muxi\u00e7isti e di pappi.\nA so festa a recore o 12 de mar\u00e7o, giorno da so morte. Emblema: Conba, Ochin de m\u00e2.\nBiograf\u00eca.\nDe nobile famiggia, inta so zoene\u00e7\u00e7a o l'ebbe 'na prepara\u00e7ion curtu\u00e2, relativamente a-i so tempi, ass\u00e6 bo\u00f1a, inricch\u00eda dap\u0153u da di studdi biblichi e patristeghi ben vasti, avertindo un profondo l'influsso specce de sant'Aostin. L'esperien\u00e7a politica e amministrativa, ch'a remonta con eviden\u00e7a da-a so attivit\u00e6 pontific\u00e2, a l'attesta un'accur\u00e2 prepara\u00e7ion giuridica. Prefetto de Romma, o sent\u00ec profonda a voca\u00e7ion a-a vitta monastega, e o l'organizz\u00f2 per\u00e7\u00f2 into pala\u00e7\u00e7io paterno in sce-o Cellio un monest\u00ea. L'esperien\u00e7a da l\u00ea dimostr\u00e2 inte carreghe pubbriche recoverte e a nommina de segua ortodoscia e aosterit\u00e6 de vitta indussan Pelaxo II a invialo comme apocrizaio (non\u00e7io) presso l'impiat\u00f4 Tibeio II a Costantinopoli dond'o l'arest\u00f2 da-o 579 a-o 585-586 procuandose de pre\u00e7iose amixi\u00e7ie e 'na vasta esperien\u00e7a politica. Tornao a Romma, a-a morte de Pelagio II o fu elevao, pe dexigna\u00e7ion unannima, nonostante arcu\u00f1e rescisten\u00e7e, a-o s\u0153uggio pontifi\u00e7\u00e7io (590). No ciu zoeno, tormentao da de sofferen\u00e7e fixiche e mor\u00e6, o Grig\u0153u o poette tuttavia svilupp\u00e2 un'attivit\u00e6 davei strazordenaia, solo in parte documentane da-o \"Registro\" de so lettie. \nConvinto de \u00ease st\u00e6to ciammao a reze a Gexa inte l'inminen\u00e7a da fin di tempi e consapeive da so inmensa responsabilit\u00e6 verso i fedeli, o no se risparmi\u00f2 de fadighe pe amegio\u00e2 e condi\u00e7ioin materi\u00e6 e religiose de Romma, de l'Itallia, de l'\u0152\u00fcropa, inte 'n momento particolarmente diffi\u00e7ile pe i problemi rappresent\u00e6 da-i insediamenti barbarichi, pe e caistrie, pe o vegn\u00ee men de l'organizza\u00e7ion \u00e7iv\u00ee de l'Impeo. O Grig\u0153u o l'assunse, inta diffuza rarefa\u00e7ion da rescisten\u00e7a bizanti\u00f1a, l'ini\u00e7iativa pe un'\u0153uvia de contegnimento e, into contempo, de avvexinamento a-i Longobardi, zovandose specialmente di rapporti amigheivi co-a regi\u00f1a Teodolinda e de l'influen\u00e7a che, pe so tramite, o po\u00e8 exer\u00e7it\u00e2 in sce-o re Agilulfo. Con \u00e7o o sciuscit\u00f2 i sospetti de Bizan\u00e7io, e solo doppo de ceifica\u00e7ioin fu poscibile zonze a un accordio tra Longobardi e Bizantin (598), do qu\u00e6 Grig\u0153u o se zov\u00f2 pe convert\u00ee i Longobardi, ch'ean ancon arien. Di boin rapporti o conserv\u00f2 co-i sovren franchi e vixigoti, \u00f3tegnindo o so appoggio into governo de quelle dio\u00e7exi, lonta\u00f1e e soventi affid\u00e6 inte de moen no do tutto degne. \nFondament\u00e2, dap\u0153u, a fu a so \u0153uvia inta vitta da Gexa. Fermiscimo inta difeiza de l'ortodoscia e da dignit\u00e6 da Gexa roma\u00f1a, o se batt\u00e8 pe elimin\u00e2 o scisma di Trei capittoi inte l'Istria e pe contest\u00e2 a-o patriarca de Costantinopoli o tittolo de \"ecume\u00f1ego\", saiv'a d\u00ee univers\u00e2, fando osserv\u00e2 che t\u00e2 dexigna\u00e7ion a spetava se mai a-o solo vesco de Romma; do resto o contrappose a questo titolo quello ummio de \"servus servorum Dei\", doppo de l\u00ea ripetuo da tutti i so successo\u00ee. O l'interv\u00e8gne otr'a \u00e7o inta vitta de dio\u00e7exi, aoa pe axeivo\u00e2 e conseggi\u00e2 l'ele\u00e7ion de veschi degni, aoa pe elimin\u00e2 di abuxi e de violen\u00e7e, aoa pe erze o ton da vitta crestia\u00f1a: noteive in questo ambito a difeiza di Ebrei, a-i qu\u00e6 o l'assegu\u00f2 o tranquillo exer\u00e7i\u00e7\u00e7io de curto, p\u00f9 dexidiando ardentemente a so converscion. Fervida dap\u0153u l'attivit\u00e6 miscionaia in fav\u00f4 di Angli, ancon paghen, a-i qu\u00e6 o l'invi\u00f2 Aostin de Canterbury, con di atri compagni, che l\u00ea da Romma o segu\u00ec con viggile cua. Savio e agu\u00e7\u00e7o aministrat\u00f4, o l'ebbe de d\u0153utte ecce\u00e7ion\u00e6 specce into governo do patrimonnio da Gexa de Romma (\"Patrimonium Petri\"), vastiscimo inta so estenscion, spantegao inte desp\u00e6gie regioin d'\u0152\u00fcropa e varrio, da l\u0153ugo a l\u0153ugo, inta so conscisten\u00e7a economica. A ogni gruppo patrimoni\u00e2 o Grig\u0153u o prepoze un \"rector\", perso\u00f1a de so completa fiduccia (famozo fra tutti o diacono P\u00ea), a-o qu\u00e6 o l'attribu\u00ec, otr'a-i poei amministrativi, un'aotorit\u00e6 spritu\u00e2 asc\u00ec. \nA t\u00e2 attivit\u00e6 va azonto a so \u0153uvia de scrit\u00f4 e de liturgista. Otra che inte 854 lettie arecugeite inte 14 libbri, permi\u00e6 de for\u00e7a mor\u00e2 e de fervida f\u00e8, a grande\u00e7\u00e7a do Grig\u0153u comme scrit\u00f4 a se manifesta inta \"Expositio in beatum Iob libri XXXV\", famoza into Medioevo comme \"Moralia in Iob\", foltiscimo commento a-o libbro de Giobbe, into qu\u00e6 o testo biblico o l'\u00e8 punto de parten\u00e7a pe e ciu svari\u00e6 riflescioin e medita\u00e7ioin mor\u00e6 e religiose, minea da-a qu\u00e6 atenzettan tutti i scrito\u00ee, pensato\u00ee e teologhi do Medioevo; a \"Regula pastoralis\", scrita a-o tempo de l'ele\u00e7ion pontific\u00e2 e dedic\u00e2 a Zane, inta qu\u00e6 o Grig\u0153u o tra\u00e7\u00e7a l'ide\u00e2 do perfetto sa\u00e7erdote, ch'a l'ebbe a ciu profonda eco inta conscien\u00e7a mediev\u00e2. Emana\u00e7ion diretta do ministeio sa\u00e7erdot\u00e2 do Grig\u0153u son dap\u0153u e quaranta \"Homiliae in Evangelia\", in parte lezue e in parte dite a-i fedeli inte l'uverno do 590-591. \nTutte dite a-o poppolo, durante un assedio di Longobardi a Romma into 593-594, e vintidoe \"Homiliae in Ezechielem\", pi\u00f1e d'orr\u00f4 do presente e, a un tempo, de vir\u00ee coraggio pe afrontalo. De ton popol\u00e2 son asc\u00ec i \"Libri IV dialogorum de vita et miraculis patruum Italicorum et de aeternitate animarum\". Dedic\u00e6 a-o diacono P\u00ea e destin\u00e6 a l'edifica\u00e7ion di fedeli, questi dialoghi han avuo a ciu vasta famma asc\u00ec perch\u00e9 tutto o libbro II o constituisce a primma biografia de San Beneito. O Grig\u0153u o l'ebbe grande influen\u00e7a, sciben che anc\u0153u no precizabile do tutto inti particol\u00e6, segge inta succescion de preghee da Messa (a l\u00ea remonta def\u00e6to un \"Sacramentarium\", aomanco inta so parte ciu antiga), segge into canto ecclexiastego, pe-o qu\u00e6 o predispose un \"Antiphonarium\" e o det\u00f2 e norme fondament\u00e6 do canto che da l\u00ea no a torto o trasse dap\u0153u o nomme de \"canto grighian\". Grig\u0153u o l'\u00e8 un di quattro doto\u00ee occident\u00e6. Venerao subito comme santo, o so nomme o comp\u00e2 inti \"Martirologi\" fin da-o VII secolo.\nRaffigurao comme pappa, o so aspetto e i so abiti varian co-o vari\u00e2 di abiti e do tipo iconografico ide\u00e2 do pappa. Comme dot\u00f4 da Gexa, o l'\u00e8 soventi raffigurao co-i \u00e2tri so tre compagni a part\u00ee da-o XIV secolo, ma con San Gi\u0153umo e Sant'Aostin o l'app\u00e2 za in sce-o ciatto interno do dittico do Boe\u00e7io. So frequente attributo l'\u00e8 a comba ch'a ghe bisbiggia inte 'n'oegia, segondo a lezendia ch'a vori\u00e6 che in t\u00e2 colloquio o foise st\u00e6to sorpreizo da-o so scrivan, a chi o detava e paole inspi\u00e6 da-o Sprito Santo. Tra i epizodi da so vitta, ciu \u00f2 meno lezendai, particol\u00e2 successo ebbe da-a fin do XIV secolo a raffigura\u00e7ion da cosc\u00ec dita \"Messa de s. Grig\u0153u\", inta qu\u00e6 o Criste co-i \"signa\" da pascion o l'app\u00e2 a-o pappa \u00e7elebrante; ciu r\u00e6a a l'\u00e8 a raffigura\u00e7ion de l'epizodio da reliquia da tonega de San Zane (\"brandeum\") no ritegnua aotentica e che, taggi\u00e2 da Grig\u0153u, a gronda sangue. Atra scena caratteristega a l'\u00e8 quella do Grig\u0153u ch'o delivia da l'inferno l'a\u00f1ima de l'impiao Traian. \nDurante o Medioevo molte lezendie circolon in sce o Grig\u0153u, a-o qu\u00e6 ea attribuio di strazordenai poei magichi. O l'avi\u00e6 asc\u00ec f\u00e6to cess\u00e2 a pesta ch'a l'affrizeiva Romma portando in procescion un'ico\u00f1a che a tarda tradi\u00e7ion a l'identifica con quella de l'Aracoeli. Umanistego o mito che o Grig\u0153u o foise o prin\u00e7ip\u00e2 responsabile de destru\u00e7ioin di templi e di edifi\u00e7\u00e7i antighi."}
{"id": "13095", "revid": "144404", "url": "https://lij.wikipedia.org/wiki?curid=13095", "title": "Gi\u0153umo", "text": ""}
{"id": "13096", "revid": "7530", "url": "https://lij.wikipedia.org/wiki?curid=13096", "title": "Sant'Ambr\u0153uxo", "text": "Ambr\u0153uxo, santo, dott\u00f4 da Gexa, vesco e patron de Milan (Treviri 333 \u00f2 340 - Milan 397). Patron di veschi, di prefetti e di avicorto\u00ee. Se festezza o 4 d'arv\u00ee.\nO l'\u00e8 u\u00f1a de mascime figue de vesco do IV secolo. Governat\u00f4 imperi\u00e2, o fu proclamao vesco de Milan (374) e o v\u00e8gne ghia aotoeive de l'episcopato de l'Itallia do nord. O fu aot\u00f4 de molte \u0153uvie a carattere exegetico, dogmatico e teologico. Aversaio de eretichi (tra i qu\u00e6 i arien e i manichei), paghen e discidenti, o fu difens\u00f4 do primato da Gexa de Romma. O l'intr\u00f2 ciu votte in contrasto co-o poei de l'impiat\u00f4, che a so avizo o doveiva ese consciderao drento a Gexa, no a-o de sorva de questa (prin\u00e7ipio chi impront\u00f2 de l\u00ea tutto o Medioevo).\nVitta e attivit\u00e6.\nArestao orfano do po\u00e6, ch'a Treviri o l'ea foscia prefetto a-o pretoio, o se rec\u00f2 a Romma co-a mo\u00e6, a s\u0153u Mar\u00e7eli\u00f1a (monnega into 353 \u00f2 354) e o fr\u00e6 Satiro (m. 378). Protetto da Sesto Petronio Probo, prefetto a-o pretoio, o v\u00e8gne (370 circa) \"consularis\" de l'Emillia e Liguria, con resciden\u00e7a a Milan. Morto o vesco Aossen\u00e7io, arian, l'Ambr\u0153uxo, ancon catecumeno, o fu proclamao vesco e in pochi giorni o l'ebbe o batt\u00e6ximo e a consacra\u00e7ion (7 dex. 374: festa). O comen\u00e7\u00f2 a prepara\u00e7ion teologica e o compose daprimma di scriti exegetichi e in lode da verginit\u00e6. Vegnuo influente, o persuase l'imperat\u00f4 Gra\u00e7ian a repigi\u00e2 a legisla\u00e7ion antipaga\u00f1a e a orden\u00e2 (382) a rimo\u00e7ion da stattoa da Vittoia da-a curia do senato, provedimento ch'o provoc\u00f2 de proteste e 'na vivaxe polemica fra l'Ambr\u0153uxo e o Scimmego. \nInte quella \u00f3caxon l'Ambr\u0153uxo o reciam\u00f2 a-i so dovei de crestian l'inpiao Valentinian II (suceduo a-o Gra\u00e7ian), che l\u00ea o l'aferm\u00f2 ese, comme t\u00e2, posto inta Gexa e no a-o de sorvia. O Valentinian e a mo\u00e6 Giusti\u00f1a ghe doveivan gratitudine pe-a miscion (uverno 383-384) inta Gallia presso l'uxurpao Mascimo, ch'o s'ast\u00e8gne pe-o momento da l'atacc\u00e2 l'Italia. Una segonda miscion (385) a fall\u00ec. Ma za redigendo o \"De fide\" (378-380) pe-o Gra\u00e7ian e into con\u00e7ilio d'Aquileia (381), l'Ambr\u0153uxo o s'ea f\u00e6to campion de l'ortodosc\u00eda contra i arien. Questi ean favoii da-a Giusti\u00f1a, a qu\u00e6 a l'inzonse a l'Ambr\u0153uxo de cedighe una gexa; l'Ambr\u0153uxo o rescistette (385), ma o conflito o se fe\u00e7\u00e7e ciu aspio l'anno doppo, quande, vegnuo a Milan un vesco eretico, l'Aosen\u00e7io, l'Ambr\u0153uxo pe no cedila a-o n\u0153uvo vegnuo o fe\u00e7\u00e7e ocup\u00e2 a baxilica Por\u00e7ia da-a folla, a qu\u00e6 raviv\u00e2 inta so f\u00e8 e da-o canto liturgico, mostrao da l'Ambr\u0153uxo, a sost\u00e8gne un veo assedio, pe scin che-a corte a dovette cede. Poco doppo (Pasqua, 387) o battezz\u00f2 sant'Aostin.\nA m\u00e6xima ferme\u00e7\u00e7a mostr\u00f2 l'Ambr\u0153uxo verso o Teodoxio, quande questi o l'ordin\u00f2 a riconstru\u00e7ion, a speize do vesco, da scinagoga de Cali\u00f1ego destruta da-i crestien, e, sorvettutto, in \u00f3caxon da feroxe represcion de 'na sedi\u00e7ion, ordin\u00e2 da-o Teodoxio a Tessalonica (390): i epizodi, sciben che despugi\u00e6 di abellimenti lezendai, son una scignificativa aprica\u00e7ion do prin\u00e7ippio sorve aregordao (ch'o pass\u00f2 a-o Medioevo) che l'imperat\u00f4 o l'ea inta Gexa, no de d'ato a quella. L'Ambr\u0153uxo o l'\u00e8 u\u00f1a de mascime figue de vesco do sec. IV. \nTeologo scarsamente origin\u00e2, tributaio di greghi (specce di gren Cappadoci), ma coniat\u00f4 efficaxe de formule largamente acugeite, o fu eminente into governo ecclexiastego: aversaio di eretichi (i manichei asc\u00ec, Zovegnian e Apoin\u00e2 de Laodixea) e di discidenti (l'antipappa Urscin; meno feli\u00e7e fu l'Ambr\u0153uxo inti rapporti con Costantinopoli e Antiochia, ostezzando Nettaio e Mele\u00e7\u00e7io), e difens\u00f4 do primato roman (\"Ubi Petrus ibi Ecclesia\"); retrovat\u00f4 de reliquie (di santi Gervaxo e Protaxo a Milan, Vit\u00e2 e Agricola a Bologna, e Laz\u00e2 e \u00c7erso a Milan); guida aotoreive de l'episcopato de l'Italia settentrion\u00e2; moralista exartat\u00f4 da castit\u00e6, da cait\u00e6 e da giusti\u00e7\u00e7ia; regolarizzat\u00f4 da liturgia, into canto asc\u00ec, e aot\u00f4 de inni (aotentichi, circa una doze\u00f1a, in strofe de quattro versci in dimetri zambeghi) che son un di so titoli a-a gloia lettiaia, da l\u00ea meit\u00e2 asc\u00ec comme orat\u00f4 efficaxiscimo. Di trat\u00e6 exegetichi, inti qu\u00e6 o d\u0153uvi\u00f2 largamente l'allegorismo, o ciu notto o l'\u00e8 l\"'Hexa\u00ebmeron\" (in sce-i 6 giorni da crea\u00e7ion); tra quelli mor\u00e6, o \"De officiis ministrorum\", recarcao insci-\u00f4 \"De officiis\" do \u00c7i\u00e7eron, o l'\u00e8 o primmo tentativo de scintexi de l'etica crestia\u00f1a. Importante, comme documenti storeghi, e so lettie.\nIconografia.\nInte l'iconografia l'Ambr\u0153uxo, effixao comme vesco, o g'ha pe attributi: o libbro, perch\u00e9 dot\u00f4 da Gexa (rilevo in stucco de l'XI sec. inta Baxillica ambroxia\u00f1a a Milan); l'arvi\u00e2, scimbolo de eloquen\u00e7a e aluxivo a-a lezendia che i ave iniettessan l'am\u00ea a l'Ambr\u0153uxo figgi\u0153u, sen\u00e7a ponzilo (palioto d'oo inta m\u00e6xima Baxilica ambroxa\u00f1a, do IX sec.); o fragello, aluxivo a-a peniten\u00e7a imposta a-o Teodoxo. A ciu antiga effixe do Santo - sen\u00e7a nimbo e sen\u00e7a atributi - a l'\u00e8 quella, in mozaico, inta cappella di santi Vitt\u00f4 e Satiro da Baxilica ambroxa\u00f1a, atribuia a-o V secolo."}
{"id": "13099", "revid": "3941", "url": "https://lij.wikipedia.org/wiki?curid=13099", "title": "San Fertoso de T\u00e6ragon-a", "text": ""}
{"id": "13100", "revid": "2355", "url": "https://lij.wikipedia.org/wiki?curid=13100", "title": "Criste", "text": ""}
{"id": "13101", "revid": "2355", "url": "https://lij.wikipedia.org/wiki?curid=13101", "title": "Gexo", "text": ""}
{"id": "13108", "revid": "12052", "url": "https://lij.wikipedia.org/wiki?curid=13108", "title": "A\u00e7\u00e7ensci\u00f4n a puntinne", "text": "La\u00e7\u00e7ensci\u00f4n a puntinne a vegne d\u00f6vi\u00e4 in sce i m\u00f4t\u00f4ri a dui e a quattr\u00f4 tempi.\nDescri\u00e7ion.\nFigna all'introduzi\u00f4n di moderni scistemi de a\u00e7\u00e7ensci\u00f4n elettronica, a l'ea a norma in te applicasi\u00f4in motociclistiche e automobilistiche. A l'\u00e8 costituia da un interrutt\u00f4, muni\u00f4 de puntinne ao platino (da cui \u00f4 n\u00f4mme de \"puntinne platin\u00e6\"), che vegnen misse a c\u00f4ntatt\u00f4 a seg\u00f4nda da p\u00f4sizi\u00f4n dell' erbo\u00f4 m\u00f4t\u00f4re, che \u00f4 l'agisce attravers\u00f4 unna camma, in modd\u00f4 che in te un partic\u00f4lare ang\u00f4l\u00f4 d\u00f4 s\u00f6 gi\u00f4 \u00f4 l' arva o meno l'interrutt\u00f4.\nE puntinne s\u00f4n p\u00f4si\u00e7i\u00f4n\u00e6: unna in sce unna leva sp\u00f4nci\u00e4 da unna molla, che a vegne averta a seg\u00f4nda da p\u00f4sizi\u00f4n dell'erbo\u00f4 m\u00f4t\u00f4re; l'atra a l'\u00e8 disposta in sce unna base statica, che a se p\u00f6 reg\u00f4l\u00e4 grazie a unna molla e a unna vie che ne reg\u00f4lan l'altessa."}
{"id": "13113", "revid": "10132", "url": "https://lij.wikipedia.org/wiki?curid=13113", "title": "Universidade do Estado de Minas Gerais", "text": "L'Universidade do Estado de Minas Gerais a l'\u00e8 l'Universcit\u00e6 de Belo Horizonte, Minas Gerais, Brax\u00ee. A gh'\u00e0 23.008 studenti."}
{"id": "13114", "revid": "144437", "url": "https://lij.wikipedia.org/wiki?curid=13114", "title": "UEMG", "text": ""}
{"id": "13118", "revid": "1144", "url": "https://lij.wikipedia.org/wiki?curid=13118", "title": "Neuva York (stato)", "text": ""}
{"id": "13121", "revid": "3941", "url": "https://lij.wikipedia.org/wiki?curid=13121", "title": "Antartigo", "text": ""}
{"id": "13122", "revid": "3941", "url": "https://lij.wikipedia.org/wiki?curid=13122", "title": "T\u00e6rit\u00f6io Antartigo Britannego", "text": ""}
{"id": "13123", "revid": "3941", "url": "https://lij.wikipedia.org/wiki?curid=13123", "title": "Terit\u00f6i Fran\u00e7eixi Meridion\u00e6 e de l'Antartigo", "text": ""}
{"id": "13124", "revid": "3941", "url": "https://lij.wikipedia.org/wiki?curid=13124", "title": "T\u00e6ra da a Reginn-a Maud", "text": ""}
{"id": "13128", "revid": "3941", "url": "https://lij.wikipedia.org/wiki?curid=13128", "title": "L\u00e8ngoa dane\u00efse", "text": ""}
{"id": "13129", "revid": "2355", "url": "https://lij.wikipedia.org/wiki?curid=13129", "title": "Distretto de Columbia", "text": ""}
{"id": "13130", "revid": "3941", "url": "https://lij.wikipedia.org/wiki?curid=13130", "title": "Lengue austronesi\u00e8n", "text": ""}
{"id": "13142", "revid": "12052", "url": "https://lij.wikipedia.org/wiki?curid=13142", "title": "Lengua di Segni Fran\u00e7eise", "text": "A lengua di segni fran\u00e7eise (LSF) a l'\u00e8 una lengua di segni parl\u00e2 inta Comunit\u00e6 Sorda in Fransa e Svi\u00e7\u00e7era. O codi\u00e7e ISO 693 o l'\u00e8 lsf. A l'\u00e8 doeuvi\u00e2 rispetivamente da \u00e7irca 3.506.800 e da \u00e7irca 426.800 de person-e."}
{"id": "13143", "revid": "3941", "url": "https://lij.wikipedia.org/wiki?curid=13143", "title": "Open Provinciale Misto di Volley", "text": ""}
{"id": "13161", "revid": "3941", "url": "https://lij.wikipedia.org/wiki?curid=13161", "title": "Orde Teutonnego", "text": ""}
{"id": "13166", "revid": "3941", "url": "https://lij.wikipedia.org/wiki?curid=13166", "title": "Acropoli d'Aten", "text": ""}
{"id": "13167", "revid": "3941", "url": "https://lij.wikipedia.org/wiki?curid=13167", "title": "Aten", "text": ""}
{"id": "13168", "revid": "3941", "url": "https://lij.wikipedia.org/wiki?curid=13168", "title": "Lengua vallone", "text": ""}
{"id": "13169", "revid": "3941", "url": "https://lij.wikipedia.org/wiki?curid=13169", "title": "Lengua romagnoll-a", "text": ""}
{"id": "13170", "revid": "3941", "url": "https://lij.wikipedia.org/wiki?curid=13170", "title": "Lengua luxemburgheise", "text": ""}
{"id": "13171", "revid": "2355", "url": "https://lij.wikipedia.org/wiki?curid=13171", "title": "Lengua lituana", "text": ""}
{"id": "13172", "revid": "3941", "url": "https://lij.wikipedia.org/wiki?curid=13172", "title": "Lengua friulana", "text": ""}
{"id": "13173", "revid": "3941", "url": "https://lij.wikipedia.org/wiki?curid=13173", "title": "Lengua amharica", "text": ""}
{"id": "13174", "revid": "3941", "url": "https://lij.wikipedia.org/wiki?curid=13174", "title": "Lengua slovena", "text": ""}
{"id": "13175", "revid": "8138", "url": "https://lij.wikipedia.org/wiki?curid=13175", "title": "Lengue Offi\u00e7i\u00e6 de l'India", "text": ""}
{"id": "13176", "revid": "3941", "url": "https://lij.wikipedia.org/wiki?curid=13176", "title": "Lengua sundaneixe", "text": ""}
{"id": "13177", "revid": "3941", "url": "https://lij.wikipedia.org/wiki?curid=13177", "title": "Lingua vilamoviana", "text": ""}
{"id": "13178", "revid": "3941", "url": "https://lij.wikipedia.org/wiki?curid=13178", "title": "Lengua ladina", "text": ""}
{"id": "13179", "revid": "3941", "url": "https://lij.wikipedia.org/wiki?curid=13179", "title": "Lengua tong\u00e0n", "text": ""}
{"id": "13180", "revid": "2355", "url": "https://lij.wikipedia.org/wiki?curid=13180", "title": "Lengua portugheise", "text": ""}
{"id": "13182", "revid": "3941", "url": "https://lij.wikipedia.org/wiki?curid=13182", "title": "San Loenso", "text": ""}
{"id": "13183", "revid": "3941", "url": "https://lij.wikipedia.org/wiki?curid=13183", "title": "Lengue nilo-saharianne", "text": ""}
{"id": "13184", "revid": "3941", "url": "https://lij.wikipedia.org/wiki?curid=13184", "title": "B\u00f2rkinn-a F\u00e4so", "text": ""}
{"id": "13223", "revid": "3941", "url": "https://lij.wikipedia.org/wiki?curid=13223", "title": "Mont\u0153uggio", "text": ""}
{"id": "13235", "revid": "12052", "url": "https://lij.wikipedia.org/wiki?curid=13235", "title": "Metilene", "text": "O gruppo metilenico \u00f2 metilene \u00f4 l'\u00e8 'n gr\u00fcpp\u00f4 fun\u00e7i\u00f4nale bivalente c\u00f4stitui\u00f4 da un atom\u00f4 de carbonio ligo\u00f4 a dui atomi de idrogeno\nDescri\u00e7ion.\n\"CH2\", se gh'\u00e8 un d\u00f4ggi\u00f4 ligamme&lt;br&gt;\n\"CH2-\", se gh'\u00e8 dui ligammi senci&lt;br&gt;\n\"CH2\", c\u00f4n \u00f4 radicale libero, fortemente reattiv\u00f4.&lt;br&gt;\nSpess\u00f4 \u00f4 l'\u00e8 abbrevio\u00f4 in \"=Mt\" in te formule de str\u00fctt\u00fca de molecole. Unna molecola che a l'\u00e8 lig\u00e4 a un tale gr\u00fcpp\u00f4 a l'ass\u00fcmme \u00f4 prefiss\u00f4 \"metilen-\", pre\u00e7ed\u00fc\u00f4 da \u00f4 n\u00fcmer\u00f4 dell'atom\u00f4 de carbonio a \u00f4 quale l'\u00e8 ligo\u00f4 \u00f4 gr\u00fcpp\u00f4 m\u00e6xim\u00f4.\n\u00d4 l'ass\u00fcmme \u00f4 ruolo dell'unit\u00e6 ripetitiva in ta cadenne lineari; allungand\u00f4 tali cadenne, unna molec\u00f4la a l'incrementa e s\u00f6 caratteristiche lipofile, (o idrofobiche).\nV\u00f4xe corel\u00e6.\nMetacrilou de metile"}
{"id": "13275", "revid": "12052", "url": "https://lij.wikipedia.org/wiki?curid=13275", "title": "Megollo Lerc\u00e2", "text": "Dome\u00f1ego Lerc\u00e2 dito Megollo (it: \"Megollo Lercari\"), mercante, pirata e condut\u00ea zeneize (XIII - XIV sec.). \nPersonaggio foscia lezendaio (no se sa de seguo qu\u00e6 o foise tra i tanti Menneghi e Menegolli Lerc\u00e6 che gh'en st\u00e6ti) protagonista de l'istoia da fonda\u00e7ion do fondego zeneize in Trebisonda.\nContesto storrego.\nUn Megollo Lerc\u00e2 o viveiva effettivamente a Zena inti primmi dexenni do Trexento, eser\u00e7itando a mercatua (e a pirataia asc\u00ec) a Peja, a Trebizonda e into M\u00e2 Neigro, tutti elementi che rendan credibile a so stoia. Sciu de l\u00ea e noti\u00e7\u00e7ie en scarsciscime, tanto che, pe longo tempo, i f\u00e6ti a l'origine da so perduante famma en st\u00e6ti erroneamente allug\u00e6 into 1380, vegnindo ciu votte missi seriamente in dubbio da-i storreghi.\nQuesti en notti gra\u00e7ie a-o conto f\u00e6to squ\u00e6xi doi secoli doppo da-o B\u00e6rtom\u00ea de Senarga, can\u00e7el\u00ea e annalista \u00f3fi\u00e7i\u00e2 do Comun de Zena, inte 'na lettia invi\u00e2 a l'umanista napolitan Zane Pontan. A so narra\u00e7ion, de seguo fond\u00e2 in sce 'na tradi\u00e7ion ben notta a-i zeneixi de l'eppoca, a no fornisce arcu\u00f1a indica\u00e7ion in sce l'anno in to qu\u00e6 se desgugette l'impreiza do Lerc\u00e2, ni in base a-i pochi d\u00e6ti disponibili l'\u00e8 poscibile identific\u00e2 con segue\u00e7\u00e7a o Lerc\u00e2 a l'interno de l'ampio consciort\u00ee di Lerc\u00e6, grande famiggia guerfa, lig\u00e2 a-a Fran\u00e7a e a-i Anx\u00f2. Tutta una serie de indi\u00e7\u00e7i, tuttavia, a l'induxe a retegn\u00ee che i f\u00e6ti di qu\u00e6 se reize protagonista o Lerc\u00e2 se seggian desgugeiti fra o 1314 e o 1316. Pe quante resguarda l'origine famili\u00e2 (comme suggerio da-o Descimon ), p\u00e2 probabile ch'o foise figgio de un Gioffr\u00e8, visci\u00fao inta segonda meit\u00e6 do Duxento.\nAncon adolescente, segondo un costumme ass\u00e6 diffuzo inte primme famigge de l'aristocra\u00e7\u00eda \u00e7ittadi\u00f1a, o fu inviao da-o po\u00e6 a Peia, l'importante empoio zeneize insce o Bosforo, pe impratich\u00eese da mercatua. Ch\u00ec o se trat\u00e8gne di anni, pe trasfeise succescivamente a Trebizonda.\nA \u00e7itt\u00e6, za cappol\u0153ugo de l'antiga provin\u00e7a bizanti\u00f1a da C\u00e1d\u00e9a, da-o XII seccolo a l'ea vegnua sede de un prin\u00e7ipato fe\u00fcd\u00e2 aotonnomo che into 1204, contemporaniamente a-a cheita de Costantinoppoli a pr\u0153uvo a-a IV crox\u00e2, o v\u00e8gne conquistao da Alescio e Davide Comnen, nevi de Andronego I, l'impiao ama\u00e7\u00e7ao into 1185; impadroniise de Trebizonda, i doi assonsan, insemme co-o tittolo impei\u00e2, quello de \"gren Comnen\", dando vitta a un stato indipendente. Importante empoio commer\u00e7i\u00e2, ponto de parten\u00e7a de u\u00f1a de prin\u00e7ip\u00e6 vie caravan\u00eae verso a Transcaocaxia, a Perscia e a Ci\u00f1a, Trebizonda a l'ea st\u00e6ta pe longo tempo un di porti bizantin ciu frequent\u00e6 da-i mercanti mussurmen; questa a trava di noteivi guaagni, otra che da-o commer\u00e7io de tranxito, da-e mer\u00e7e loc\u00e6 de esporta\u00e7ion (fra e qu\u00e6 e ni\u00e7\u00e7\u0153ue rapresenton a longo a voxe prin\u00e7ip\u00e2 do commer\u00e7io verso l'Itallia). A presen\u00e7a commer\u00e7i\u00e2 italia\u00f1a a Trebizonda a se fe\u00e7\u00e7e conscistente insci-\u00f4 fin\u00ee do Duxento, doppo che a destru\u00e7ion de Bagdad (1259) e a cheita de San Zane d'Acri (1291) stramuon e vie commer\u00e7i\u00e6 tra Ocidente e Oriente da-a costa sciria\u00f1a a-o M\u00e2 Neigro. Zeneixi e Vene\u00e7ien s'impegnon attivamente, inti dexenni succescivi, a fond\u00e2 de colonnie e di insediamenti longo tutte e coste ponteghe.\nA Trebizonda una colonia zeneize a l'\u00e8 attest\u00e2 into 1291; questa a l'\u00f3t\u00e8gne da-i \"gren Comnen\", primma do fin\u00ee do seccolo, l'assegna\u00e7ion de un sest\u00ea e di privilegi fisc\u00e6 e giurisdi\u00e7ion\u00e6 analoghi a quelli godii da di atri scimmili insediamenti. I rapporti tra Zena e l'Impeo trapezuntin se detei\u00f4an into 1304, pe una controverscia tra i mercanti liguri e l'imperat\u00f4 Alescio II in tema de da\u00e7\u00e7i dugan\u00e6. In \u00e7itt\u00e6 scciuppon di dezordini e o sest\u00ea zeneize o sub\u00ec gravi danni, ma poco doppo fu razonto un accordio e i Zeneixi \u00f3t\u00e8gnan a concescion do scito fortificao de Lioncastron, presso Trebizonda, donde se stabilin. A fu una tregoa de breve du\u00e2 perch\u00e9 into 1313, a pr\u0153uvo a di atacchi a de nave trapezunti\u00f1e da parte di cors\u00e6 zeneixi, Alescio II o strenzette allian\u00e7a co-o segn\u00f4 de Scinope, Ghazi \u00c7elebi, organizzando una flotta comu\u00f1a pe attacc\u00e2 Caffa e i possedimenti zeneixi de Crimea. O quart\u00ea de Lioncastron o fu devastao, ma a rescisten\u00e7a oposta da-i Zeneixi a Caf\u00e0 e i corpi inferti da-e so nave a-o commer\u00e7io trapezuntin convinsettan a-a fin Alescio II a chin\u00e2 a patti; cosc\u00ec o 26 ott. 1314 v\u00e8gnan stipul\u00e6 de n\u0153uve conven\u00e7ioin con Zena che confermon tutte e precedenti concescioin e riconobban a-i Zeneixi, in l\u0153ugo de Lioncastron, un scito a l'interno de Trebizonda, rente a-a darsena.\nA lezendia do Gran Megollo.\nL'\u00e8 in questa \u00f3caxon c'ha da \u00ease alugao l'epizoddio ligao a-o Lerc\u00e2, nonostante di storichi re\u00e7enti n'aggian misso seriamente in dubbio a veidi\u00e7it\u00e6. Segondo o conto f\u00e6to da-o Senarga, o Lerc\u00e2, doppo d'esise stabilio a Trebizonda, o v\u00e8gne fito perso\u00f1a de fiduccia de Alescio II: f\u00e6to no imposcibile visto che into 1292 l'amministra\u00e7ion da \u00c7ecca a l'ea gestia da-o zeneize Nichiozo Doia.\nAttiaose e gioxie di cortexen greghi, o Lerc\u00e2 o fu pezantemente insurtao, into corso de una partia a scacchi, da un \u00e7erto Andronego, un zoeno e avvenente favoio; no avendo \u00f3tegn\u00fao sodisfa\u00e7ion da l'impi\u00e2t\u00f4 pe l'ofeiza subia, o s'allontan\u00f2 furibondo da Trebizonda, zuando vendetta. Rentrao a Zena, co l'agiutto de tutta a famiggia Lerc\u00e6a e co-o permisso do Comun o l'arm\u00f2 doe galee e o se dirizette torna into M\u00e2 Neigro, decizo a vendic\u00e2se de l'imperat\u00f4 e di ofeize f\u00e6te a-o nomme zeneize. Con estremma fero\u00e7it\u00e6 o se lan\u00e7\u00f2 a l'attacco de \u00e7itt\u00e6 e i villaggi cost\u00ea trapezuntin, sbaraggiando in ciu ripreize e nave che l'imperat\u00f4 o ghe mandava contra. A-i tanti prexon\u00ea o riservava un terribile castigo, fandoghe taggi\u00e2, segondo un'uzan\u00e7a tipicamente bizanti\u00f1a, o nazo e i uege, che dap\u0153u o conservava in sarmoiia, inte di vaxi appoxiti. A vista de questi trofei, invi\u00e6 a Trebizonda tramite un vegio prexon\u00ea e i so doi figgi, a-i qu\u00e6 o l'aiva risparmiao a mutila\u00e7ion, a convin\u00e7\u00e8 l'impiat\u00f4 a vegn\u00ee a patti co-o Lerc\u00e2 e a consegn\u00e2ghe o cortexan Andron\u00eego, caoza da so indigna\u00e7ion. A-o grego, inzenoggiaose in lagreme davanti a l\u00ea, o ghe dette in ca\u00e7o inta faccia, ma o ghe risparmi\u00f2 a vitta, dindoghe, pe scrign\u00e2lo, che i \"Zeneixi mai incrudeliscian contra donne\", un pezante rifeimento a-i so prezonti ligammi intimi co l'imperat\u00f4.\nAlescio II, pe sdebit\u00e2se do fav\u00f4 ri\u00e7ev\u00fao, o l'\u00f3fr\u00ec a-o Lerc\u00e2 di ricchi doin, ma l\u00ea o refu\u00f2 ogni cosa, sodisf\u00e6to d'avei vendicao l'on\u00f4 so e di Zeneixi, e o domand\u00f2 soo che l'impiat\u00f4 o concedesse a-i so compatrioti un fondego dotao de ampi privilegi, co-in depento \u00f2 un'inscri\u00e7ion a l'intr\u00e2 ch'a l'aregordesse a-i postei quant'ea st\u00e6to a l'origine da so fonda\u00e7ion: cosa che l'imperat\u00f4 prontamente o l'esegu\u00ec.\nA-o de l\u00e0 de probabile inven\u00e7ioin do Senarga (in particol\u00e2 pe \u00e7o che concerne l'institu\u00e7ion da colonnia zeneize a Trebizonda), a lezendia a conten tuttavia un so fondamento storego. In effetti, comme aregordao a-o prin\u00e7ippio, un Megollo Lerc\u00e2 o l'ea presente into M\u00e2 Neigro inti primmi dexenni do XIV secolo e o l'\u00e8 nominao inte 'n atto rogao do 9 arv. 1313, riguardante una so galea in navega\u00e7ion verso a Romania, e inte l'ottobre 1314 asc\u00ec, quand'o l'\u00e8 men\u00e7unao tra i mercanti zeneixi \u0153uvianti a Scimisso. Questo o fu de seguo quello m\u00e6ximo che inti anni succescivi o se reize corpeive, con A\u00e7\u00e7elin Grillo e di atri zeneixi da Sod\u00e6a, de atti de pirataia a-i danni de l'Impeo trapezuntin stim\u00e6, into tratao do 24 mar\u00e7o 1316, ben 500.000 aspei, che o Comun de Zena o s'impegnava in quell'\u00f3cax\u00f2n a indennizz\u00e2. Otr'a \u00e7o, che a famiggia Lerc\u00e6a a foise streitamente lig\u00e2 a-e fortu\u00f1e da colonia trapezunti\u00f1a l'\u00e8 testimoniao da-o f\u00e6to che, inta gexa de San Ele\u00fcteio, prin\u00e7ip\u00e2 scito religiozo do sest\u00ea zeneize de Trebizonda, s'attr\u0153uva ancon a-a giorn\u00e2 d'anc\u0153u una lapide co-e insegne da famiggia, sciben ch'a se riferisce a l'edifica\u00e7ion da so secrestia, into 1361.\nDoppo l'epizodio ch'o-o reize \u00e7ellebre, o Lerc\u00e2 o se dedic\u00f2 in particol\u00e2 a-o traffego do mastego, prin\u00e7ip\u00e2 produ\u00e7ion de l'izoa de Scio, a l'eppoca dominio di Zaccaia, \u00e2tra nobbile famiggia zeneize. In t\u00e2 veste o l'\u00e8 aregordao into 1318 e, ancon, into 1333 quande un carego de mastice o ghe fu sexio da-e galee di Luscignen, sovren de \u00c7ipro.\nNo conoscemmo a d\u00e6ta da so morte.\nMegollo Lerc\u00e2 inte l'arte.\nPe exile che seggian e testimonian\u00e7e insce a so istoia, grande a fu comunque a nommina che, a Zena, a ne circond\u00f2 a memoia. O \"gran Megollo\" o fu a longo aregordao comme un di ciu schillenti campioin de l'indipenden\u00e7a zeneize e e so geste v\u00e8gnan inmortal\u00e6 da numiose \u0153uvie d'arte: da-o belliscimo ba\u00e7\u00ee d'argento ponsonao da-o portogheize Antogno de Castro into 1565, anc\u0153u presso a Fonda\u00e7ion Cini de Vene\u00e7ia; a-o ciclo de affreschi do zeneize Lucco Cangiaxo into pala\u00e7\u00e7io Lerc\u00e2 Parodi de stradda N\u0153uva a Zena (anc\u0153u via Gaibado), o qu\u00e6 fronton o l'\u00e8 decorao da doi telamoin sen\u00e7a nazo, \u0153uvia do scurt\u00f4 Tadd\u00ea Carlon; a l'affresco (circa 1621-1625) de Zane Carlon inta villa do duxe Zane Batesto Lerc\u00e2 (doppo di Spinoa de San P\u00ea) a San P\u00ea d'\u00c6\u00f1a."}
{"id": "13306", "revid": "1211", "url": "https://lij.wikipedia.org/wiki?curid=13306", "title": "Tiburon", "text": "Tiburon a l'\u00e8 'na \u00e7it\u00e6 inportante da Marin County into Stato da California."}
{"id": "13307", "revid": "10132", "url": "https://lij.wikipedia.org/wiki?curid=13307", "title": "Paradise Cay", "text": "Paradise Cay a l'\u00e9 'na \u00e7it\u00e6 do Stato da California ar\u00e9nte a San Francisco."}
{"id": "13308", "revid": "12052", "url": "https://lij.wikipedia.org/wiki?curid=13308", "title": "Cont\u00eaa de Marin", "text": "A Cont\u00eaa de Marin (pronon\u00e7i\u00f2u ) a l'\u00e9 'na cont\u00eaa americ\u00e0nn-a de 262.231 abit\u00e0nti (a-o 2020), scito\u00e2 inta p\u00e0rte setentrion\u00e2le da B\u00e2ia de San Francisco, into St\u00e2to da Calif\u00f2rnia."}
{"id": "13309", "revid": "12052", "url": "https://lij.wikipedia.org/wiki?curid=13309", "title": "Scio", "text": ""}
{"id": "13310", "revid": "12052", "url": "https://lij.wikipedia.org/wiki?curid=13310", "title": "Zane Giustignan Longo", "text": "Zane Giustignan Longo, mercante, cors\u00e2 e condut\u00ea zeneize (Zena, 1418 - Scio, 1453), o dirizette a difeiza de Costantinoppoli, compreizo o quart\u00ea zeneize de Pera/Galata, contra e preponderante for\u00e7e do Maometto II e o mo\u00ec apr\u0153uvo a-e ferie l\u00ec riport\u00e6.\nV\u00ectta.\nZoene\u00e7\u00e7a.\nFiggio do B\u00e6rtom\u00ea d'Antogno, do rammo di Longo da famiggia Giustigna\u00f1a, o nascette, presumibilmente a Zena, in gio a-o 1418 da un di doi matrimonni do po\u00e6, o primmo co-a Novelli\u00f1a de Raffe' Giustignan Arangio, o segondo co-a Lenoa de Vaian Spinnoa.\nO prestiggio person\u00e2 e a riche\u00e7\u00e7a do so avo paterno, Antogno, fra i pochi a Zena a frex\u00e2se do tittolo de \"miles\", aivan portao a famiggia a 'n rollo de primmo cian inta vitta polittica e economica de Zena tra a fin do XIV e o comen\u00e7o do XV secolo. Parte\u00e7ipe de l'ap\u00e2to da Mao\u00f1a de Scio fin da-o 1373, pri\u00f4 da Repubbrica into 1401 insemme co-o Zorzo Adorno, l'Antogno o l'aiva razonto una t\u00e2 aotorit\u00e6 presso o Conseggio di An\u00e7ien e un t\u00e2 fav\u00f4 presso o poppolo che-o duxe Antognotto Adorno o-o condusse prexon\u00ea con l\u00ea fuzindo da Zena, into 1390, pe tim\u00f4 ch'o vegnisse elezuo a-o so posto. Aparentemente meno mescci\u00e6 inta vitta politica de Zena, i so descendenti se dedicon sorvetutto a-a cua de l'ezenda de famiggia, in particol\u00e2 a-a cointeressen\u00e7a inta Mao\u00f1a de Scio.\nSegondo l\"'iter\" de forma\u00e7ion clascico de gren famigge mercant\u00ee zeneize, o Giustignan o dovette desg\u0153ugge o so aprendistato fin da l'adolescen\u00e7a tra a Liguria e o cosmopolito impeo commer\u00e7i\u00e2 zeneize che into Levante o fava perno in sce-e colonnie de Scio, Peia e Caf\u00e0. Segondo a tradi\u00e7ion zeneize, o po\u00e6 o mant\u00e8gne a tutela sciu de l\u00ea scin otra o razonzimento di 25 anni de et\u00e6: into settembre 1443 o Giustignan, ancon no eman\u00e7ipao, into reconosce un debito inti confronti do seat\u00ea Dria Bascignan, o deciarava de condue attivit\u00e6 de mercatua co-o consenso do po\u00e6. O succescivo 26 ottobre o B\u00e6rtom\u00ea, po\u00e6 e legittimo aministrat\u00f4 do Zane, o nomin\u00f2 un procuao pi aministr\u00e2 i proppi interesci a Scio e a Peia, a-o scopo espresso de imped\u00ee a chi-se-s\u00e6 de forn\u00ee di din\u00e6 a-o figgio.\nA l'ea a primma avizaggia de 'n comportamento f\u0153ua da-i schemi, ch'a no l'imped\u00ec per\u00f2 a-o Giustignan de contino\u00e2 a stipul\u00e2 di acordi: o 25 novembre 1444 o contrasse un debito inti confronti do Nichiozo de Giustignan Fran\u00e7esco, ch'o l'aiva interceduo pe 'n cangio de 410 ducatti de Scio presso Moruelo Grimado. O 19 zen\u00e2 1446, nonostante i acordi preixi, o Giustignan o risurta no avei ancon sodisf\u00e6to ni a l'impegno contr\u00e6to co-o Dria Bascignan ni a quello co-o Nichiozo Giustignan. Into luggio do m\u00e6ximo anno i credito\u00ee, tra i qu\u00e6 figua o po\u00e6 B\u00e6rtom\u00ea, \u00f3t\u00e8gnan da-o duxe Raffe' Adorno a sex\u00eda di ben do Giustignan presenti inta colonia de Peia e custodii da-o Fran\u00e7esco de Levanto.\nCarrea di arme.\nPrivo de scruppoli inta conduta di proppi af\u00e6 econommichi, o Giustignan o l'aiva probabilmente abra\u00e7ao in quello periodo a stradda da rebellion politica asc\u00ec contra a fa\u00e7ion di Adorni, aloa a-o poei a Zena. Nonostante i ligammi, matrimoni\u00e6 asc\u00ec, streiti co-i Adorni da-o po\u00e6 B\u00e6rtom\u00ea, o Giustignan o s'un\u00ec a-o partio di esuli Fregoxi, in particol\u00e2 a-i so cappi, Zane e Peo. A scelta a se rivel\u00f2 quante mai feli\u00e7e e a dette una vir\u00e2 decixiva a-a vitta do Giustignan. O Zane Fregozo, impadroniose do poei into zen\u00e2 1447 gra\u00e7ie a 'n ardio corpo de man, o no l'exit\u00f2 a dimostr\u00e2 in moddo tangibile a so riconoscen\u00e7a a quanti l'aveivan agiuttao into periodo ciu scuo de fortu\u00f1e da so famiggia.\nInto mar\u00e7o 1447 o Giustignan o fu \u00e7ernuo, insemme co-o Brancalion Lerc\u00e2, Gabri\u00e6lo Doia e Antogno Caza\u00f1a, comme delegao do n\u0153uvo duxe pe stipul\u00e2 un acordio co-o Beneito Doia. Questo, doppo avei apoggiao o partio di Fregoxi co l'organizza\u00e7ion de 'na flotta cors\u00e6a, o l'aiva tegnuo fe' a-o patto streito in preceden\u00e7a co-o re de Fran\u00e7a e o no l'aiva ciu f\u00e6to ritorno a Zena. Incareg\u00e6 de perlustr\u00e2 e coste da Proven\u00e7a in \u00e7erchia de nave do Beneito Doia, scrov\u00ee e so inten\u00e7ioin e quelle do Nichiozo Fregozo - cuxo do Zane - e recond\u00fali a l'\u00f3bedien\u00e7a do duxe, i invi\u00e6 falin into so compito, portao ciu tardi a terme con mao fortu\u00f1a da-o Peo Fregozo.\nL'insuccesso o no provoc\u00f2 di riflesci negativi insci-\u00e2 fortu\u00f1a do Giustignan presso o Fregozo, che o 4 arv\u00ee 1447 o l'incareg\u00f2 o poist\u00e6 de Peia, Luchin Fa\u00e7io, de rep\u00e2 a-o torto subio da-o Giustignan co-a sex\u00eea di panni de s\u00e6a da l\u00ea afi\u00e6 a-o Fran\u00e7esco de Levanto. Doppo che-o Gran Conseggio \u00e7ittadin o decise, o 15 novembre 1447, d'arv\u00ee i ostilit\u00e6 contra o Galioto do Caretto, marcheize do Fin\u00e2, o Giustignan o fu nominao provedit\u00f4 pe-a gu\u00e6ra insemme co l'Angeo Zane Lomellin, Borbon \u00c7entrion e Iacopo Lion.\nA questo periodo, \u00f2 poco ciu tardi, remonta probabilmente asc\u00ec e so no\u00e7\u00e7e co-a Cremen\u00e7a, s\u0153u do futuo duxe P\u00ea Fregozo.\nConsolidao o so poei in patria, inandiao con successo a reconquista de t\u00e6re de l'Otrazovo e a gu\u00e6ra contra o Fin\u00e2, o Zane Fregozo o revozette i proppi interesci verso l'Oriente asc\u00ec, donde i so riv\u00e6 Adorni mantegnivan di conscidieivi interesci econommichi. O 2 settembre 1448 o duxe o l'assegn\u00f2 a-o Giustignan a carrega de conso de Caf\u00e0 pe-a du\u00e2 de 'n anno.\nSe sanava cosc\u00ec a delic\u00e2 scitua\u00e7ion vegnuase a instaor\u00e2 inta lonta\u00f1a colonnia de Crimea a pr\u0153uvo a-a morte do conso Antogno Maia Fiesco e a-a succesciva nomina do Tedoo Fiesco a so sostituto da parte do duxe, contra l'ele\u00e7ion \"in loco\" do Brancalion Ghizorfo. Anco-ina votta o Giano o s'espose personalmente, incurante de critiche e proteste, pe repag\u00e2 o Giustignan di so tanti meiti e da so fedelt\u00e6. O ritorno in Oriente o corispose de seguo a-i dexidei do Giustignan asc\u00ec, che, invece de vende a c\u00e0rrega, comme consuetudine, a atra perso\u00f1a \"idonnia\", o present\u00f2 za o giorno succescivo de fideiuscioin pe 'n importo complescivo de 4000 lie e o s'aspresci\u00f2 a part\u00ee pe-a Crimea. O so primmo raporto in patria o fu inviao da Caf\u00e0 o 30 novembre 1448.\nA risposta, dat\u00e2 tra l'8 e o 9 arv\u00ee 1449, a ghe zonse da-o n\u0153uvo duxe Ludovigo Fregozo, succed\u00fao o 16 dexembre 1448 a-o fr\u00e6 Zane, stroncao da 'na grave maotia. Into feli\u00e7it\u00e2se co-o Giustignan pe o zelo dimostrao co-o so cosc\u00ec sole\u00e7\u00e7ito arivo, o Ludovigo o no manc\u00f2 de rament\u00e2ghe e norme do bon governo, che l'avieivan preservao da-o tim\u00f4 do giudi\u00e7\u00e7io di scindicato\u00ee, i \u00f3fi\u00e7i\u00e6 governativi incareg\u00e6 da verifica in sce l'\u0153uviao di magistrati. Doppo aveighe arecomandao de vigil\u00e2 insci-\u00e2 vendia de carreghe, de moddo che no andessan a vantaggio da fa\u00e7ion aversa, e de provei a fin che i l\u0153ughi de Compie de pertinen\u00e7a di Adorni vegnissan ascriti a-i Fregoxi, o Ludovigo o rasseguava o Giustignan insci-\u00e2 proppia inten\u00e7ion de renov\u00e2ghe l'incarego pe 'n segondo anno.\nInsemme con di atre lettie de instru\u00e7ioin che se susseguin into corso do 1449 o Ludovigo o n'invi\u00f2, o 3 luggio, u\u00f1a de averto reciammo, aregordando a-o so protetto o macontento che-o Zane, e da p\u0153u l\u00ea m\u00e6ximo, aveivan dovuo afront\u00e2 pe-a so nommina, e arecomandandoghe una conduta t\u00e2 da evit\u00e2 ogni infamia e calunnia.\nIncaregao da cua di interesci di Zeneixi inti confronti de l'imperat\u00f4 de Trebizonda resguardo a de questioin de carattere fisc\u00e2 e di problemi relativi a l'aministra\u00e7ion de Caf\u00e0 e a-a reconstru\u00e7ion do castello de Illixe, o Giustignan o ri\u00e7evette in Oriente a noti\u00e7\u00e7ia da cheita do Ludovigo, deposto pe incapa\u00e7it\u00e6 l'8 settembre 1450 e sostituio a-o dux\u00e6go da-o cuxin P\u00ea Fregozo, fr\u00e6 da mogg\u00ea do Giustignan, Cremen\u00e7a. O m\u00e6ximo n\u0153uvo duxe o l'informava de l'acheito o 25 settembre, confermandoghe a-o contempo l'inminente arrivo do so success\u00f4 inta carrega de conso de Caf\u00e0, Boroelo Grimado.\nLasciao Caf\u00e0, o Giustignan o se trat\u00e8gne foscia in Oriente, pe-a cua di proppi interesci \u00f2 pe l'eser\u00e7i\u00e7\u00e7io de quell\"'ars pirratica\" inta qu\u00e6 o dimostr\u00f2 ben fito de e\u00e7\u00e7elle.\nO 22 zen\u00e2 1452, contra a voent\u00e6 do Peo Fregozo, ch'o l'avi\u00e6 prefeio un atro candidao, v\u00e8gne eletto a-a carrega de poist\u00e6 de Sc\u00eeo o fr\u00e6 do Giustignan, Galia\u00e7o. A l\u00ea, fin da-o sucescivo meize de mazzo, s'indri\u00e7\u00f2 e receste di credito\u00ee do Giustignan.\nO 2 mazzo 1452 o Peo Fregozo o gh'indri\u00e7\u00f2 a Scio una lettia inta qu\u00e6, feli\u00e7itandose pe-o so proscimo ritorno, o gh'arecomandava de f\u00e2 ogni sfor\u00e7o, primma de part\u00ee, pe imped\u00ee, \u00f2 aomanco difer\u00ee, a parten\u00e7a de doe fanti\u00f1e da caza di Gattiluxi, segno\u00ee de Enos, spos\u00e6 inpromisse a l'Antogno e a-o Zane Galia\u00e7o Fregozo; t\u00e2 ligammo dinastego, a-o qu\u00e6 s'oponeiva asc\u00ec i fr\u00e6 do Zangalia\u00e7o e a caza di Doia, o l'avi\u00e6 d\u00e6to de f\u00e6to n\u0153uvo prestigio a-o partio de l'ex duxe Ludovigo, passao a l'opoxi\u00e7ion.\nL'interesse do duxe e da crestianit\u00e6 intrega s'ea into fratempo spostao in Oriente, a caoza de sempre ciu evidente man\u0153uvre de gu\u00e6ra do zoeno surtan Maometto II a-i danni da capit\u00e2 bizanti\u00f1a. Mentre a Zena se susseguiva noti\u00e7\u00e7ie e receste d'agiutto da Peia e da Caf\u00e0, o Peo Fregozo o dette comen\u00e7o a l'arollamento di arm\u00e6 e o l'invi\u00f2 ben doe lettie, o 18 e o 23 de luggio, pe exort\u00e2 o Giustignan a rec\u00e2se a-o ciu fito a Zena e discutte a recesta do pontefi\u00e7e de invi\u00e2 a Costantinopoli doe nave arm\u00e6 e careghe de gran. A\u00e7etao a proposta do duxe, o Giustignan o ripart\u00ec pe l'Oriente.\nO so passaggio o n'arest\u00f2 sen\u00e7a tra\u00e7\u00e7a: tra o 3 novembre 1452 e o 27 zugno 1453 fun present\u00e6 a l'aten\u00e7ion do Gran Conseggio de Zena e conseguen\u00e7e de l'attivit\u00e6 piratesca do Giustignan: a cattua da nave e de mer\u00e7e do Benardo Taulari, suddito de l'Arfonso d'Aragon; o sacchezzo de 'n'imbarca\u00e7ion tunexi\u00f1a e l'inseguimento da nave do Matt\u00ea Maruffo, in vi\u00e6gio da Lusciandria a Scio; a cattua, \"in partibus Syrie\", da nave do Nichiozo Petrelli d'Anco\u00f1a e de tutti i ben, abiti compreixi, di mercanti de Raguza presenti a bordo.\nA difeiza de Costantinopoli.\nO 26 zen\u00e2 1453 o Giustignan o sbarc\u00f2 a Costantinopoli, a-o comando de doe nave e de 'n contingente d'arm\u00e6 aroll\u00e6 a Zena e a Scio. Sciu recesta de l'impiat\u00f4 Constantin XI, e foscia der\u00ea promissa da concescion de l'izoa de Lemno comme possedimento person\u00e2, o Giustignan o l'assonse o comando da difeiza da \u00e7itt\u00e6. A-a testa de poche miggi\u00e6a d'arm\u00e6 da-e provenien\u00e7e ciu desp\u00e6 - Greghi, Zeneixi, Vene\u00e7ien, Creteixi, Catalen, sci\u00f1a Turchi - o fu pe squ\u00e6xi doi meixi l'a\u00f1ima da difeiza contra e preponderante for\u00e7e nav\u00e6 e de t\u00e6ra do surtan, zonto denanti a Costantinopoli o 4 d'arv\u00ee co-in ezer\u00e7ito tra e 200.000 e e 400.000 unit\u00e6. Comme atestao da tutti i testimonni de l'assedio, compreize e fonte turche, o fu o Giustignan, no l'imperat\u00f4 bizantin, l'unnico veo antagonista do surtan, gra\u00e7ie a-a proppia esperien\u00e7a milit\u00e2 e a-o proppio person\u00e2 carisma.\nRespinti i tentativi de coru\u00e7ion do surtan, vanificao l'espediente turco de intr\u00e2 in \u00e7itt\u00e6 scavando de gallerie soterannie, repasciue a-a megio e miage smantell\u00e6 da-o f\u0153ugo incessante de bombarde, o Giustignan o l'ea a-o comando do sett\u00f4 ciu a reizego da \u00e7enta mu\u00e6a, a porta de San Roman, quande i assedianti sferon l'attacco fin\u00e2, a n\u0153utte do 29 mazzo. Feio da 'n corpo de colubri\u00f1a, o se dirizette - \u00f2 foscia o fu portao - verso a so nave in \u00e7erchia de 'n mego, quande i Turchi arvin una breccia proppio in proscimit\u00e6 da porta de San Roman. Fu fa\u00e7\u00e7ile pe-i detrato\u00ee di Zeneixi, in particol\u00e2 i Vene\u00e7ien, ma asc\u00ec pe quanti ean inten\u00e7ion\u00e6 a difende a posteio\u00ee e so a\u00e7ioin, comme o poist\u00e6 de Peia, Angeo Zane Lomelin, imput\u00e2 a-o Giustignan a corpa da retiadda di difenso\u00ee e da conquista turca da capit\u00e2 d'Oriente. Sfuzia a-o blocco turco, comme i atre imbarca\u00e7ioin di Latin, gra\u00e7ie a-a confuxon provoc\u00e2 da-o prin\u00e7ippio do sacchezzo, a nave do Giustignan a zonse a Scio o 10 de zugno.\nO Giustignan o mo\u00ec a Scio foscia o 1\u00b0 agosto 1453 pe-i postumi de feie riport\u00e6 a Costantinopoli e o fu sepelio inta gexa, anc\u0153u perdua, de Santa Maia di domeneghen.\nO fe\u00e7\u00e7e in tempo a dett\u00e2, \u00f2 foscia a modific\u00e2, o proppio testamento, pe-o qu\u00e6 o nomin\u00f2 esecut\u00f4 o fr\u00e6 Galea\u00e7\u00e7o. A gestion de l'eredit\u00e6 a fu tutt'atro che sempli\u00e7e, a caoza di strascin de impreize do Giustignan, in particol\u00e2 quella a-i danni di mercanti d'Anco\u00f1a, ma o Gaia\u00e7o o-a gest\u00ec co-a m\u00e6xima spregiudicate\u00e7\u00e7a tante votte manifest\u00e2 da-o fr\u00e6, scontrandose asc\u00ec co-o duxe resguardo a-a restitu\u00e7ion de spettan\u00e7e da Cremen\u00e7a Fregoza."}
{"id": "13311", "revid": "2355", "url": "https://lij.wikipedia.org/wiki?curid=13311", "title": "Fin\u00e2", "text": ""}
{"id": "13327", "revid": "1211", "url": "https://lij.wikipedia.org/wiki?curid=13327", "title": "Repubbrica Socialista Sovietica de l'Ucrainn-a", "text": "A Rep\u00f9brica Social\u00ecsta Sovi\u00e9tica Ucr\u00e0inn-a (n\u00f3mme ofi\u00e7i\u00e2 \"\u0423\u043a\u0440\u0430\u0457\u043d\u0441\u044c\u043a\u0430 \u0420\u0430\u0434\u044f\u043d\u0441\u044c\u043a\u0430 \u0421\u043e\u0446\u0456\u0430\u043b\u0456\u0441\u0442\u0438\u0447\u043d\u0430 \u0420\u0435\u0441\u043f\u0443\u0431\u043b\u0456\u043a\u0430\" in ucra\u00ecn, \"\u0423\u043a\u0440\u0430\u0438\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, tra-o 1919 e o 1991, unn-a de ch\u00ecnze rep\u00f9briche social\u00ecste che fax\u00eavan parte de l'Uni\u00f3n Sovi\u00e9tica. \nA s\u00f2 capit\u00e2 a l'\u00e8 st\u00e6ta Kharkhiv da-o 1919 a-o 1934, e Kiev da-o 1934 a-o 1991. \nAncheu a n\u00eauva Ucrainn-a a corisponde a-a v\u00eagia f\u00eaua che a pen\u00eezoa da Crimea, \u00f2cup\u00e2 da-a R\u00f9scia into 2014, e i terit\u00f6i rib\u00e8lli da Rep\u00f9bbrica Popol\u00e2re de Donetsk e da Rep\u00f9bbrica Popol\u00e2re de Luhansk, am\u00eeghe da R\u00f9scia, che no son riconosci\u00fbe da-e \u00e2tre na\u00e7io\u00ecn. "}
{"id": "13328", "revid": "12052", "url": "https://lij.wikipedia.org/wiki?curid=13328", "title": "Repubbrica Socialista Sovietica da Bieloruscia", "text": "A Rep\u00f9brica Social\u00ecsta Sovi\u00e9tica Bielor\u00f9scia (nomme ofi\u00e7i\u00e2 \"\u0411\u0435\u043b\u0430\u0440\u0443\u0441\u043a\u0430\u044f \u0421\u0430\u0432\u0435\u0446\u043a\u0430\u044f \u0421\u0430\u0446\u044b\u044f\u043b\u0456\u0441\u0442\u044b\u0447\u043d\u0430\u044f \u0420\u044d\u0441\u043f\u0443\u0431\u043b\u0456\u043a\u0430\" in bielor\u00f9scio, \"\u0411\u0435\u043b\u043e\u0440\u0443\u0441\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, tra-o 1920 e o 1991, 'na de ch\u00ecnze rep\u00f9briche social\u00ecste che faxev\u00e2n p\u00e0rte de l'Uni\u00f3n Sovi\u00e9tica.\nA s\u00f2 capit\u00e2 a l'\u00eaa, cosc\u00ec c\u00f3mme inta mod\u00e8rna Bielor\u00f9scia, Minsk."}
{"id": "13329", "revid": "12052", "url": "https://lij.wikipedia.org/wiki?curid=13329", "title": "Repubbrica Socialista Sovietica de l'Est\u00f2nia", "text": "A Rep\u00f9brica Social\u00ecsta Sovi\u00e9tica Est\u00f2ne (n\u00f3mme ofi\u00e7i\u00e2 \"Eesti N\u00f5ukogude Sotsialistlik Vabariik\" in \u00e8stone, \"\u042d\u0441\u0442\u043e\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, inti \u00e0nni 1940-1941 e da-o 1944 a-o 1990-1991, 'na de ch\u00ecnze rep\u00f9briche social\u00ecste che faxev\u00e2n p\u00e0rte de l'Uni\u00f3n Sovi\u00e9tica. \nA s\u00f2 capit\u00e2 a l'\u00eaa, cosc\u00ec c\u00f3mme inta mod\u00e8rna Est\u00f2nia, Tallinn. "}
{"id": "13330", "revid": "12052", "url": "https://lij.wikipedia.org/wiki?curid=13330", "title": "Repubbrica Socialista Sovietica da Lett\u00f2nia", "text": "A Rep\u00f9brica Social\u00ecsta Sovi\u00e9tica Let\u00f2ne (n\u00f3mme ofi\u00e7i\u00e2 \"Latvijas Padomju Soci\u0101listisk\u0101 Republika\" in let\u00f2ne, \"\u041b\u0430\u0442\u0432\u0438\u0439\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, into 1940 e tra-o 1920 e o 1991, 'na de ch\u00ecnze rep\u00f9briche social\u00ecste che faxev\u00e2n p\u00e0rte de l'Uni\u00f3n Sovi\u00e9tica. \nA s\u00f2 capit\u00e2 a l'\u00eaa, cosc\u00ec c\u00f3mme inta mod\u00e8rna Let\u00f2nia, Riga."}
{"id": "13331", "revid": "12052", "url": "https://lij.wikipedia.org/wiki?curid=13331", "title": "Repubbrica Socialista Sovietica da Lituania", "text": "A Rep\u00f9brica Social\u00ecsta Sovi\u00e9tica Lito\u00e0nn-a (n\u00f3mme ofi\u00e7i\u00e2 \"Lietuvos Taryb\u0173 Socialistin\u0117 Respublika\" in lito\u00e0n, \"\u041b\u0438\u0442\u043e\u0432\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, inti \u00e0nni 1940-1941 e da-o 1944 a-o 1990, 'na de ch\u00ecnze rep\u00f9briche social\u00ecste che faxev\u00e2n p\u00e0rte de l'Uni\u00f3n Sovi\u00e9tica.\nA s\u00f2 capit\u00e2 a l'\u00eaa, cosc\u00ec c\u00f3mme inta mod\u00e8rna Lito\u00e0nia, Vilnius."}
{"id": "13332", "revid": "12052", "url": "https://lij.wikipedia.org/wiki?curid=13332", "title": "Repubbrica Socialista Sovietica da Moldavvia", "text": "A Rep\u00f9brica Social\u00ecsta Sovi\u00e9tica Mold\u00e2va (nomme ofi\u00e7i\u00e2 \"\u0420\u0435\u043f\u0443\u0431\u043b\u0438\u043a\u0430 \u0421\u043e\u0432\u0435\u0442\u0438\u043a\u044d \u0421\u043e\u0447\u0438\u0430\u043b\u0438\u0441\u0442\u044d \u041c\u043e\u043b\u0434\u043e\u0432\u0435\u043d\u044f\u0441\u043a\u044d\" in mold\u00e2vo, \"\u041c\u043e\u043b\u0434\u0430\u0301\u0432\u0441\u043a\u0430\u044f \u0421\u043e\u0432\u0435\u0301\u0442\u0441\u043a\u0430\u044f \u0421\u043e\u0446 \u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0430\u044f \u0420\u0435\u0441\u043f\u0443\u0301\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, tra-o 1940 e o 1991, 'na de ch\u00ecnze rep\u00f9briche social\u00ecste che faxev\u00e2n p\u00e0rte de l'Uni\u00f3n Sovi\u00e9tica.\nA s\u00f2 capit\u00e2 a l'\u00eaa, cosc\u00ec c\u00f3mme inta mod\u00e8rna Mold\u00e0via, Ki\u0161in\u00ebv."}
{"id": "13333", "revid": "4270", "url": "https://lij.wikipedia.org/wiki?curid=13333", "title": "Ki\u0161in\u00ebv", "text": ""}
{"id": "13334", "revid": "12052", "url": "https://lij.wikipedia.org/wiki?curid=13334", "title": "2015", "text": ""}
{"id": "13335", "revid": "12052", "url": "https://lij.wikipedia.org/wiki?curid=13335", "title": "2013", "text": "2013"}
{"id": "13336", "revid": "12052", "url": "https://lij.wikipedia.org/wiki?curid=13336", "title": "Lengua di Segni American-a", "text": "A lengua di segni american-a (ASL) a l'\u00e8 'na lengua di segni parl\u00e2 inta Comunit\u00e6 Sorda inti St\u00e2ti Unii. O seu c\u00f2di\u00e7e ISO 693 o l'\u00e8 ase. A l'\u00e8 doeuvi\u00e2 da \u00e7irca 2.000.000 de person-e."}
{"id": "13337", "revid": "12052", "url": "https://lij.wikipedia.org/wiki?curid=13337", "title": "Lengua di Segni Britannega", "text": "A lengua di segni britannega (BSL) a l'\u00e8 una lengua di segni parl\u00e2 inta Comunit\u00e6 Sorda into Regno Un\u00efo. O codi\u00e7e ISO 693 o l'\u00e8 bfi. A l'\u00e8 deuvi\u00e2 da \u00e7irca 3.525.000 de person-e."}
{"id": "13338", "revid": "12052", "url": "https://lij.wikipedia.org/wiki?curid=13338", "title": "Lengua di Segni Todesca", "text": "A lengua di segni todesca (DGS) a l'\u00e8 una lengua di segni parl\u00e2 inta Comunit\u00e6 Sorda in Germania. O codi\u00e7e ISO 693 o l'\u00e8 gsg. A l'\u00e8 doeuvi\u00e2 da \u00e7irca 80.000 de person-e."}
{"id": "13344", "revid": "12052", "url": "https://lij.wikipedia.org/wiki?curid=13344", "title": "Repubbrica Socialista Sovietica da Georgia", "text": "A Rep\u00f9brica Social\u00ecsta Sovi\u00e9tica Giorgi\u00e0nn-a (n\u00f3mme ofi\u00e7i\u00e2 \"\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e1\u10d0\u10d1\u10ed\u10dd\u10d7\u10d0 \u10e1\u10dd\u10ea\u10d8\u10d0\u10da\u10d8\u10e1\u10e2\u10e3\u10e0\u10d8 \u10e0\u10d4\u10e1\u10de\u10e3\u10d1\u10da\u10d8\u10d9\u10d0\" in giorgi\u00e0n, \"\u0413\u0440\u0443\u0437\u0438\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, tra-o 1921 e o 1991, 'na de ch\u00ecnze rep\u00f9briche social\u00ecste che faxev\u00e2n p\u00e0rte de l'Uni\u00f3n Sovi\u00e9tica.\nA s\u00f2 capit\u00e2 a l'\u00eaa, cosc\u00ec c\u00f3mme inta mod\u00e8rna Gi\u00f2rgia, Tiblisi."}
{"id": "13345", "revid": "14396", "url": "https://lij.wikipedia.org/wiki?curid=13345", "title": "Rep\u00f9brica Social\u00ecsta Sovi\u00e9tica Az\u00eara", "text": "A Rep\u00f9brica Social\u00ecsta Sovi\u00e9tica Az\u00eara (n\u00f3mme ofi\u00e7i\u00e2 \"\u0410\u0437\u04d9\u0440\u0431\u0430j\u04b9\u0430\u043d \u0421\u043e\u0432\u0435\u0442 \u0421\u043e\u0441\u0438\u0430\u043b\u0438\u0441\u0442 \u0420\u0435\u0441\u043f\u0443\u0431\u043b\u0438\u043a\u0430\u0441\u044b\", pronon\u00e7i\u00f2u , in az\u00earo, \"\u0410\u0437\u0435\u0440\u0431\u0430\u0439\u0434\u0436\u0430\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\" in r\u00f9scio) a l'\u00e8 st\u00e6ta, tra-o 1922 e o 1991, 'na de ch\u00ecnze rep\u00f9briche social\u00ecste che faxev\u00e2n p\u00e0rte de l'Uni\u00f3n Sovi\u00e9tica.\nCre\u00e2 a-i 28 de avr\u00ee do 1920, qu\u00e0nde co-a s\u00f2 inflo\u00e9nsa inta regi\u00f3n a RSFS R\u00f9scia a l'ari\u00easci\u00e2 a port\u00e2 a-o pot\u00eare de fig\u00fbe pro-sovi\u00e9tiche, d\u00f2ppo d\u00f4i \u00e0nni de indipend\u00e9nsa a l'intri\u00e2 a f\u00e2 p\u00e0rte da RSFS Transcaucas\u00ecca (desf\u00e2 into 1936) ins\u00e9mme a-a RSS Arm\u00eana e a-a RSS Giorgi\u00e0nn-a, e d\u00f3nca inte l'Uni\u00f3n. A s\u00f2 capit\u00e2 a l'\u00eaa, cosc\u00ec c\u00f3mme into mod\u00e8rno Azerbaigi\u00e0n, Baku.\nEtimolog\u00eea.\nO n\u00f3mme \"Azerbaigi\u00e0n\" o v\u00eagne da \"A T\u00e6ra de Atropates\", 'n r\u00e8 Achemenide do per\u00eeodo Elen\u00ecco ch'o control\u00e2va a regi\u00f3n conpr\u00e9iza inta p\u00e0rte de l'Azerbaigi\u00e0n e do Kurdistan d'ancheu in Iran, ci\u00f9 a s\u00f9d de l'ato\u00e2le st\u00e2to de Azerbaigi\u00e0n. A desp\u00eato de qu\u00e9sta difer\u00e9nsa gi\u00f6gr\u00e0fica, l'ato\u00e2le n\u00f3mme o l'\u00e8 st\u00e6to \u00e7ern\u00fbo into 1918 da-o part\u00eeo do Musavat pe rinpias\u00e2 i top\u00f2nimi Trancaucas\u00eea e Baku d\u00eauvi\u00e6 da l'aministra\u00e7i\u00f3n r\u00f9scia. A par\u00f2lla \"Azerbaigi\u00e0n\" in particol\u00e2 a v\u00eagne da-o persi\u00e0n mod\u00e8rno \"\u0100zarb\u0101ydj\u0101n\", a s\u00f2 v\u00f2tta deriv\u00f2u da-e f\u00f3rme ci\u00f9 ant\u00eeghe (da-a ci\u00f9 rec\u00e9nte a-a ci\u00f9 v\u00eagia) \"\u0100dharb\u0101yag\u0101n\", \"\u0100dharb\u0101dhag\u0101n\", \"\u0100turp\u0101t\u0101k\u0101n\" e \"Atropatkan\".\nDa-a s\u00f2 fonda\u00e7i\u00f3n o p\u00e0ize o l'\u00eaa ofi\u00e7ialm\u00e9nte conosci\u00fbo c\u00f3mme Rep\u00f9brica Social\u00ecsta Sovi\u00e9tica de l'Azerbaigi\u00e0n (\u00f2 Az\u00eara), n\u00f3mme p\u00f6i cangi\u00f2u, d\u00f2ppo l'aboli\u00e7i\u00f3n da Rep\u00f9brica Social\u00ecsta Federat\u00eeva Sovi\u00e9tica Transcaucas\u00ecca, in Rep\u00f9brica Sovi\u00e9tica Social\u00ecsta de l'Azerbaigi\u00e0n, seg\u00f3ndo qu\u00e0nte scr\u00eeto inte Costitu\u00e7io\u00een do 1937 e do 1978. D\u00f2ppo a ritrov\u00e2 indipend\u00e9nsa, o P\u00e0ize o sai\u00e2 rinomin\u00f2u into 1991 Rep\u00f9brica de l'Azerbaigi\u00e0n (\u00f2 Rep\u00f9brica Az\u00eara), n\u00f3mme divegn\u00fbo p\u00f6i ofi\u00e7i\u00e2 con l'ado\u00e7i\u00f3n da n\u00eauva Costitu\u00e7i\u00f3n de l'Azerbaigi\u00e0n into 1995.\nSt\u00f6ia.\nCrea\u00e7i\u00f3n.\nA RSS Az\u00eara a l'\u00e8 st\u00e6ta instito\u00eea a-i 28 de avr\u00ee do 1920, d\u00f2ppo a r\u00e9iza do gov\u00e8rno da Rep\u00f9brica Democr\u00e0tica Az\u00eara a-e loc\u00e2li tr\u00f9ppe di Bolscevichi, goid\u00e6 da Davud Huseynov e da Nariman Narimanov, suport\u00e6 da l'11\u00b0 Arm\u00e2 de l'ez\u00e8rcito sovi\u00e9tico.\nA-i 13 de \u00f2t\u00f4bre 1921, e rep\u00f9briche sovi\u00e9tiche de R\u00f9scia, Arm\u00e9nia, Azerbaigi\u00e0n e Gi\u00f2rgia sotoscrivi\u00e0n 'n trat\u00e2to co-a Turch\u00eea, d\u00eeto o Trat\u00e2to de Kars, co-o qu\u00e6, \u00f3ltre a 'n n\u00eauvo as\u00e8sto di di conf\u00ecn, a precedentem\u00e9nte indipend\u00e9nte RSS Nakhichevan a sai\u00e2 incl\u00fbza in qu\u00e9lla Az\u00eara c\u00f3mme RSSA de Nakhichevan.\nIn particol\u00e2 i conf\u00ecn tra-a RSS Az\u00eara e qu\u00e9lla Arm\u00eana sai\u00e0n ridisegn\u00e6 ci\u00f9 v\u00f2tte, lasci\u00e0ndo t\u00f9tte d\u00f4e e p\u00e0rte insodisf\u00e6te e cre\u00e0ndo i prezop\u00f2sti pe-i suces\u00eevi sc\u00f3ntri.\nRSFS Transcaucas\u00ecca.\nA-i 12 de m\u00e0rso do 1922 i c\u00e0ppi de tr\u00e6 RSS Az\u00eara, Arm\u00eana e Giorgi\u00e0nn-a crei\u00e0n 'n uni\u00f3n tra l\u00f4 d\u00eeta Rep\u00f9brica Social\u00ecsta Federat\u00eeva Sovi\u00e9tica Transcaucas\u00ecca (RSFST), ch'a sai\u00e2 o pr\u00ecmmo tentat\u00eevo de cre\u00e2 'n'uni\u00f3n de rep\u00f9briche social\u00ecste, preced\u00e9ndo de ci\u00f9 \u00f2 m\u00eano 'n \u00e0nno a crea\u00e7i\u00f3n de l'URSS. O Cons\u00e9ggio de l'Uni\u00f3n da RSFST o l'\u00eaa form\u00f2u da-i raprezent\u00e0nti de tr\u00e6 rep\u00f9briche e, in particol\u00e2, se p\u00eauan aregord\u00e2 Nariman Narimanov pe-a RSS Az\u00eara, Polikarp Mdivani pe-a RSS Giorgi\u00e0nn-a e Aleksandr Fyodorovich Miasnikyan, pe-a RSS Arm\u00eana. C\u00f3mme Pr\u00ecmmo Segret\u00e2io do Part\u00eeo Comun\u00ecsta da Transcaucas\u00eea o v\u00eagne dezign\u00f2u Sergo Ordzhonikidze.\nInto dex\u00e9nbre do 1922, ins\u00e9mme a R\u00f9scia, Ucra\u00ecnn-a e Bielor\u00f9scia, a RSFST a sa\u00eea tra-i m\u00e9nbri fondato\u00ee de l'Uni\u00f3n Sovi\u00e9tica, ch'a rex\u00ecst\u00eea sc\u00ecnn-a-o 1991. Pe c\u00f3ntra a RSFST a dui\u00e2 pe relativam\u00e9nte p\u00f6co t\u00e9npo, ariv\u00e0ndo a \u00ease smantel\u00e2 into dex\u00e9nbre de quat\u00f2rze \u00e0nni d\u00f2ppo apr\u00eauvo a l'inposc\u00ecbilit\u00e6 di leader de tr\u00e6 rep\u00f9briche a ris\u00f2lve de d\u00ecspute in sce v\u00e0rri probl\u00eami. Azerbaigi\u00e0n, Arm\u00e9nia e Gi\u00f2rgia diventi\u00e0n d\u00f3nca diretam\u00e9nte di m\u00e9nbri de l'URSS.\nEconom\u00eea e svil\u00f9ppo.\nInta primav\u00e9ia do 1921 a f\u00f2rma de gov\u00e8rno da RSS Az\u00eara a v\u00eagne progresivam\u00e9nte cangi\u00e2 da 'n mod\u00e9llo baz\u00f2u in sc\u00ee Comit\u00e2ti Rivolu\u00e7ion\u00e2i (\"Revkom\") e i Comit\u00e2ti di Contad\u00ecn P\u00f6vei (\"Kombeds\") a qu\u00e9llo, za dif\u00fbzo in R\u00f9scia, di Soviet.\nPe favor\u00ee o svil\u00f9ppo de l'ind\u00f9stria petrol\u00ecfera az\u00eara, da l'inport\u00e0nsa strat\u00e9gica, o Supr\u00eamo Soviet de l'Econom\u00eea Na\u00e7ion\u00e2le (BCHX) o deciddi\u00e2 gr\u00e9ndi investim\u00e9nti inte qu\u00e9sto set\u00f4. Se avi\u00e0n di rizult\u00e2ti inport\u00e0nti s\u00e9gge in c\u00e0npo agr\u00eccolo, into qu\u00e6 co-o svil\u00f9ppo de 'n scignificat\u00eevo scist\u00eama de \"kolkhoz\" l'Azerbaigi\u00e0n o diventi\u00e2 o seg\u00f3ndo produt\u00f4 de t\u00ea de l'Uni\u00f3n Sovi\u00e9tica (d\u00f2ppo a Rep\u00f9brica Social\u00ecsta Sovi\u00e9tica da Gi\u00f2rgia), \u00f3ltre che inte l'ind\u00f9stria petrol\u00ecfera. Prez\u00e9npio sai\u00e0n av\u00e8rti i n\u00eauvi inpi\u00e0nti da B\u00e2ia de Ilyich, Qara-Chukhur, Lok-Batan e Kala, ariv\u00e0ndo cosc\u00ec, a prod\u00fbe squ\u00e6xi o 60% de t\u00f9tto o petr\u00f2lio sovi\u00e9tico. Pe qu\u00e9sta rax\u00f3n, a-i 31 de m\u00e0rso do 1931, a RSS Az\u00eara a ri\u00e7\u00e9ivi\u00e2 o riconoscim\u00e9nto de l'\u00d3rdine de Lenin, \u00f2norific\u00e9nsa che a RSS Az\u00eara a go\u00e2gni\u00e2 inte 'n'\u00e2tra \u00f2cax\u00f3n, \u00f2 s\u00e6 a-i 15 m\u00e0rso do 1935, pe-a ricor\u00e9nsa do s\u00f2 15\u00b0 anivers\u00e2io.\nA-a f\u00ecn do seg\u00f3ndo ci\u00e0n quinquen\u00e2le (1933-1937), a RSS Az\u00eara a l'\u00eaa divent\u00e2 a t\u00e8rsa rep\u00f9brica de l'URSS pe vol\u00f9mme de capit\u00e2li invest\u00eei.\nSeg\u00f3nda Go\u00e6ra Mondi\u00e2le.\nInto per\u00eeodo tra-i 17 de set\u00e9nbre 1939 e o 21 z\u00f9gno 1941, gr\u00e0\u00e7ie a-o p\u00e0tto Molotov-Ribbentrop de no agresci\u00f3n, e rela\u00e7io\u00een comerci\u00e2li tra l'Uni\u00f3n Sovi\u00e9tica e a Germ\u00e0nia naz\u00ecsta continoi\u00e0n, co-o petr\u00f2lio az\u00earo ch'o l'\u00eaa 'na de esporta\u00e7io\u00een ci\u00f9 inport\u00e0nti.\nScitoa\u00e7i\u00f3n che per\u00f2 a cangi\u00e2 notevolm\u00e9nte co-a diciara\u00e7i\u00f3n de go\u00e6ra da p\u00e0rte ted\u00e9sca do 22 z\u00f9gno 1941. In qu\u00e9sto mom\u00e9nto a produ\u00e7i\u00f3n petrol\u00ecfera da RSS Az\u00eara a l'arivi\u00e2 a-o s\u00f2 m\u00e0scimo stor\u00ecco, p\u00e6gio a 23,5 milio\u00een de ton\u00eai. A popola\u00e7i\u00f3n loc\u00e2le a sai\u00e2 in v\u00e0rri m\u00f2ddi streitam\u00e9nte coinv\u00f2lta inta go\u00e6ra, s\u00e9gge c\u00f3mme volont\u00e2i e sord\u00e0tti regol\u00e2ri de l'Arm\u00e2 R\u00f3ssa che coinv\u00f2lta inte ativit\u00e6 produt\u00eeve lig\u00e6 a-e produ\u00e7io\u00een milit\u00e2ri, con di lavorato\u00ee (sp\u00e9cce qu\u00e9lli de ind\u00f9strie petrol\u00ecfere) che arivi\u00e0n a alongh\u00ee i s\u00f2 t\u00f9rni de l\u00f2u a 12 \u00f4e, rinon\u00e7i\u00e0ndo a gi\u00f3rni de rip\u00f6zo, f\u00e9rie e vac\u00e0nse sc\u00ecnn-a-a f\u00ecn da go\u00e6ra. D\u00e6ta l'inport\u00e0nsa strat\u00e9gica di p\u00f3ssi petrol\u00ecferi az\u00eari, qu\u00e9sti diventi\u00e0n 'n di \u00f2biet\u00eevi de l'\u00f2fensc\u00eeva ted\u00e9sca ciam\u00e2 \"\u00d2pera\u00e7i\u00f3n Bleu\", co-a qu\u00e6 arivi\u00e0n sc\u00ecnn-a-i m\u00f3nti do Caucaso ma, apr\u00eauvo a-a sconf\u00ectta inta bat\u00e0ggia de Stalingr\u00e0ddo, sai\u00e0n costr\u00e9iti a abandon\u00e2 z\u00f6na ch'aveiv\u00e0n \u00f2rganiz\u00f2u into cosc\u00ec d\u00eeto Reichskommissariat Kaukasus.\nCo-o decr\u00e9tto do Supr\u00eamo Soviet de l'Uni\u00f3n Sovi\u00e9tica do frev\u00e2 1942, 500 lavorato\u00ee de l'ind\u00f9stria petrol\u00ecfera az\u00eara ri\u00e7eivi\u00e0n de \u00f2norific\u00e9nse e promo\u00e7io\u00een. A popola\u00e7i\u00f3n de l'Azerbaigi\u00e0n a paghi\u00e2 'n pr\u00eaxo as\u00e6 pez\u00e0nte in t\u00e8rmini de v\u00ectte um\u00e2ne, con ci\u00f9 \u00f2 m\u00eano 290.000 p\u00e8rdie tra-i 600.000 \u00f2mmi mand\u00e6 a conb\u00e0tte.\nPer\u00eeodo d\u00f2ppo a go\u00e6ra.\n'N f\u00e6to particolarm\u00e9nte inport\u00e0nte pe-e popola\u00e7io\u00een az\u00eare o sai\u00e2 l'\u00f2cupa\u00e7i\u00f3n sovi\u00e9tica, inta st\u00e6 do 1941, da p\u00e0rte de l'Azerbaigi\u00e0n aparten\u00e9nte a l'Iran. Qu\u00e9sta prez\u00e9nsa milit\u00e2re r\u00f9scia a s\u00f9d do sci\u00f9mme Aras a porti\u00e2 def\u00e6ti a 'n resciuscit\u00e2 di sentim\u00e9nti Pan-Az\u00eari, ch'o porti\u00e2 \u00e0nche a 'na ripr\u00e9iza de l'\u00fbzo da l\u00e9ngoa az\u00eara, incoragi\u00f2u da scrito\u00ee, giornal\u00ecsti e insegn\u00e0nti proveni\u00e9nti da-a RSS Az\u00eara, a-o p\u00f3sto do Persi\u00e0n.\nCo-o sup\u00f2rto de l'URSS, into nov\u00e9nbre do 1945 a sai\u00e2 cre\u00f2u 'n aot\u00f2nomo \"Gov\u00e8rno do P\u00f2polo Az\u00earo\", con s\u00eade inta \u00e7it\u00e6 irani\u00e0nn-a de Tabriz e goid\u00f2u da Jafar Pishevari, o c\u00e0ppo do Part\u00eeo Democr\u00e0tico Az\u00earo. Into br\u00eave per\u00eeodo de l'aministra\u00e7i\u00f3n sovi\u00e9tica de l'Azerbaigi\u00e0n Irani\u00e0n ghe s\u00f2n st\u00e6te de f\u00f2rti prescio\u00een a l'unifica\u00e7i\u00f3n di qu\u00e9ti d\u00f4e terit\u00f6i, favor\u00eee da-a fonda\u00e7i\u00f3n di numer\u00f4ze institu\u00e7io\u00een coltur\u00e2li az\u00eare. Qu\u00e9sta \u00f2cupa\u00e7i\u00f3n sovi\u00e9tica de p\u00e0rte de l'Iran, a l'\u00e9poca ale\u00f2u co-e pot\u00e9nse \u00d2cident\u00e2li, a sai\u00e0 per\u00f2 a rax\u00f3n de 'na f\u00f2rte tensci\u00f3n tra-i d\u00f4i bl\u00f2cchi (f\u00f2scia tra-e c\u00e0oze ch'\u00e0n inesc\u00f2u a Go\u00e6ra Fr\u00e9ida), con l'URSS ch'a sai\u00e2 a-a f\u00ecn \u00f2blig\u00e2 a reti\u00e2 e s\u00f2 tr\u00f9ppe e o contr\u00f2llo da z\u00f6na ch'o torn\u00eea a-o gov\u00e8rno de l'Iran a-a f\u00ecn do 1946. I prin\u00e7ip\u00e6 leader Part\u00eeo Democr\u00e0tico Az\u00earo scapi\u00e0n d\u00f3nca inte l'Azerbaigi\u00e0n sovi\u00e9tico scib\u00e9n che o Pishevari, do qu\u00e6 Stalin no s'\u00eaa m\u00e2i fi\u00f2u ci\u00f9 de t\u00e0nto, o moi\u00e2 pr\u00e9sto in de d\u00f9bie circost\u00e0nse.\nInti \u00e0nni '50 sai\u00e0n av\u00e8rti i pr\u00ecmmi p\u00f3ssi petrol\u00ecferi \"off-shore\" e, co-a f\u00ecn de pol\u00ectiche de st\u00e0npo ci\u00f9 Stalin\u00ecsta, o l'incomensi\u00e2 'n per\u00eeodo de megioam\u00e9nto de condi\u00e7io\u00een de v\u00ectta di \u00e7itad\u00ecn az\u00eari, in particol\u00e2 inte l'instru\u00e7i\u00f3n e o st\u00e2to soci\u00e2le, co-in l\u00e8sto svil\u00f9ppo de l'urbaniza\u00e7i\u00f3n e de l'ind\u00f9stria. Pe c\u00f3ntra, per\u00f2, o gov\u00e8rno centr\u00e2le o realizi\u00e2 de n\u00eauve pol\u00ectiche de \"Ruscifica\u00e7i\u00f3n\" de v\u00e0rie rep\u00f9briche sovi\u00e9tiche, d\u00eete de \"sblizheniye\" (riavixinam\u00e9nto), con l'\u00f2biet\u00eevo de un\u00ee t\u00f9tte e g\u00e9nti inta na\u00e7i\u00f3n Sovi\u00e9tica.\nCh\u00e9ita.\nInti \u00e0nni '60 incomensi\u00e0n a apar\u00ee i pr\u00ecmmi s\u00e9gni de cr\u00eexi do scist\u00eama Sovi\u00e9tico, che no risparmi\u00e0n a RSS Az\u00eara. Particolarm\u00e9nte colp\u00eeo o sai\u00e2 o set\u00f4 petrol\u00ecfero do p\u00e0ize, in p\u00e0rte apr\u00eauvo a l'avert\u00fba de n\u00eauvi sc\u00eeti estrat\u00eevi in \u00e2tre p\u00e0rte de l'URSS e in p\u00e0rte apr\u00eauvo a-o progres\u00eevo ezaorim\u00e9nto di giacim\u00e9nti acesc\u00ecbili da t\u00e6ra, co-a produ\u00e7i\u00f3n \"off-shore\" ch'a no l'\u00eaa anc\u00f3n conscider\u00e2 ab\u00e0sta conveni\u00e9nte into s\u00f2 rap\u00f2rto c\u00f3sti-ric\u00e2vi. C\u00f3mme rizult\u00e2to de qu\u00e9ste pol\u00ectiche l'Azerbaigi\u00e0n o l'avi\u00e2 o ci\u00f9 b\u00e0sso t\u00e0scio de cr\u00e9scita tra t\u00f9tte e rep\u00f9briche sovi\u00e9tiche, co-a s\u00f4la ece\u00e7i\u00f3n do Tagikist\u00e0n, e, c\u00f3mme consego\u00e9nsa da cr\u00eexi, torni\u00e0n a scciup\u00e2 de f\u00f2rti tenscio\u00een de t\u00eepo \u00e9tnico, sp\u00e9cce tra-i Arm\u00eani e i Az\u00eari, che sai\u00e0n violentem\u00e9nte represce da-e aotorit\u00e6 centr\u00e2li.\nInte 'n tentat\u00eevo de ris\u00f2lve a s\u00f2 cr\u00eexi strutur\u00e2le, o gov\u00e8rno de Mosca o nomini\u00e2 into 1969 Heydar Aliyev c\u00f3mme Pr\u00ecmmo segret\u00e2io do Part\u00eeo Comun\u00ecsta de l'Azerbaigi\u00e0n, ari\u00easc\u00ecndo a afront\u00e2 tenporaniam\u00e9nte a gr\u00e2ve cr\u00eexi ch'a colp\u00eeva a RSS, ad\u00eauvi\u00e0ndose pe-a diverscifica\u00e7i\u00f3n de ativit\u00e6 econ\u00f2miche do p\u00e0ize, con particol\u00e2 inp\u00f9lso a qu\u00e9llo do cot\u00f3n. O l'ari\u00easci\u00e2 \u00e0nche a consolid\u00e2 a cl\u00e0sse pol\u00ectica da rep\u00f9brica, che co-e s\u00f2 n\u00f2mine a sai\u00e2 conp\u00f2sta squ\u00e6xi escluxivam\u00e9nte da az\u00eari, invert\u00ecndo o proc\u00e8sso de ruscifica\u00e7i\u00f3n incomensi\u00f2u co-e l\u00e9zze de \"sblizheniye\". Into 1982 l'Aliyev o diventi\u00e2 'n di m\u00e9nbri do Politburo do Part\u00eeo Comun\u00ecsta de Mosca, poxi\u00e7i\u00f3n da-a qu\u00e6 o sai\u00e2 costr\u00e9ito a alontan\u00e2se into 1987 da-o n\u00eauvo leader de l'URSS Mikhail Gorbachev, d\u00e6ta a s\u00f2 \u00f2poxi\u00e7i\u00f3n a-e pol\u00ectiche da cosc\u00ec d\u00eeta \"Perestroika\".\nA f\u00ecn di \u00e0nni '80, co-o gov\u00e8rno de Gorbachev, a sai\u00e2 carateriz\u00e2 da 'na cresc\u00e9nte scitoa\u00e7i\u00f3n de diz\u00f3rdine inte t\u00f9tto o Caucaso, e ch'a interesi\u00e2 a RSS Az\u00eara sorviat\u00f9tto pe qu\u00e0nte o rigoard\u00e2 a controv\u00e8rsa questi\u00f3n do Nagorno-Karabakh. Qu\u00e9sti confl\u00ectti \u00e9tnici riveli\u00e0n qu\u00e0nte o Part\u00eeo Comun\u00ecsta o fo\u00eese \u00f2rm\u00e2i inadego\u00f2u e inad\u00e0tto a garant\u00ee l'\u00f3rdine e a tutel\u00e2 i inter\u00e8sci na\u00e7ion\u00e2li; scitoa\u00e7i\u00f3n che pe de ci\u00f9 a sai\u00e2 conplic\u00e2 da-a n\u00eauva pol\u00ectica da \"glasnost\", ch'a porti\u00e2 a-a n\u00e0scita di pr\u00ecmmi \u00f2rgani de informa\u00e7i\u00f3n e part\u00eei pol\u00ectici indip\u00e9ndenti. Tra qu\u00e9ste \u00f2rganiza\u00e7io\u00een a ci\u00f9 inport\u00e0nte a l'\u00eaa de seg\u00fbo o Fr\u00f3nte Popol\u00e2re de l'Azerbaigi\u00e0n (\"Az\u0259rbaycan Xalq C\u0259bh\u0259si\", AXC), avers\u00e2io dir\u00e8tto di comun\u00ecsti a-o gov\u00e8rno e tra-i prin\u00e7ip\u00e6 inspirato\u00ee do movim\u00e9nto indipendent\u00ecsta az\u00earo. Purtr\u00f2ppo a l'arivi\u00e2 pr\u00e9sto a rea\u00e7i\u00f3n de l'Arm\u00e2 R\u00f3ssa, ch'a metti\u00e2 tenporaniam\u00e9nte a tax\u00e9i e richi\u00e8ste de indipend\u00e9nsa co-ina viol\u00e9nta represci\u00f3n, inta qu\u00e6 resti\u00e0n amas\u00e6 ci\u00f9 de 130 pers\u00f3nn-e a Baku, conosci\u00fba c\u00f3mme o \"Zen\u00e2 N\u00e9igro\" (\"Qara Yanvar\").\nL'Azerbaigi\u00e0n o l'\u00e0 parte\u00e7ip\u00f2u asc\u00ec a-o referendum vot\u00f2u da t\u00f9tta l'URSS pe dec\u00ecdde se conserv\u00e2 \u00f2 m\u00eano l'uni\u00f3n, scib\u00e9n con de rif\u00f3rme, vota\u00e7i\u00f3n ch'a l'\u00e8 st\u00e6ta boicot\u00e2 da-a v\u00ecxinn-a RSS Arm\u00eana e inti terit\u00f6i da RSSA Nakhichevan. I rizult\u00e2ti ofi\u00e7i\u00e6, anon\u00e7i\u00e6 con l\u00e0rgo ant\u00ec\u00e7ipo e favor\u00e9voli a-a prop\u00f2sta do gov\u00e8rno centr\u00e2le a-o 93,3%, s\u00f2n st\u00e6ti s\u00f9bito contest\u00e6 da-o Fr\u00f3nte Popol\u00e2re de l'Azerbaigi\u00e0n, seg\u00f3ndo o qu\u00e6 s\u00f4lo o 15% da popola\u00e7i\u00f3n av\u00e9iva pigi\u00f2u p\u00e0rte a-o referendum.\nA f\u00ecrma do cosc\u00ec d\u00eeto \"Trat\u00e2to de l'Uni\u00f3n di St\u00e2ti Sovr\u00e9n\" a sai\u00e2 per\u00f2 \u00f2stacol\u00e2 da-o fal\u00eeo c\u00f3lpo de st\u00e2to, d\u00eeto o putsch de ag\u00f3sto, da p\u00e0rte di m\u00e9nbri ci\u00f9 conservato\u00ee de l'URSS e da-a suces\u00eeva acelera\u00e7i\u00f3n de diciara\u00e7io\u00een d'indipend\u00e9nsa de v\u00e0rie rep\u00f9briche sovi\u00e9tiche. In particol\u00e2, l'Azerbaigi\u00e0n o diciari\u00e2 a s\u00f2 indipend\u00e9nsa a-i 30 de ag\u00f3sto do 1991, d\u00f3nca qu\u00e0ttro m\u00e9izi pr\u00ecmma da disolu\u00e7i\u00f3n de l'URSS do 26 dex\u00e9nbre, intr\u00e0ndo p\u00f6i a f\u00e2 p\u00e0rte da Comunit\u00e6 di St\u00e2ti Indipend\u00e9nti (CSI) into set\u00e9nbre do 1993. A-a f\u00ecn do 1991 i sc\u00f3ntri inta regi\u00f3n do Nagorno-Karabakh sfociai\u00e0n inte 'na go\u00e6ra in v\u00e0sta sc\u00e2, conbat\u00fba sc\u00ecnn-a-o ces\u00e2-o-f\u00eaugo do 1994, ch'o l'\u00e0 rexist\u00eeo sc\u00ecnn-a-o XXI s\u00e9colo e a-i rec\u00e9nti confl\u00ectti do 2016 e do 2020.\nSc\u00ecnboli.\nBand\u00eaa\nEnbl\u00eama\n\u00ccnno\nGov\u00e8rno.\nA-i 28 de avr\u00ee 1920 o Comit\u00e2to Rivolu\u00e7ion\u00e2io Tenpor\u00e0nio o prendi\u00e2 o contr\u00f2llo do P\u00e0ize, cre\u00e0ndo cosc\u00ec \u00ecn gov\u00e8rno d\u00eeto Cons\u00e9ggio di Comis\u00e2i do P\u00f2polo de l'Azerbaigi\u00e0n. D\u00f2ppo l'aprova\u00e7i\u00f3n, l'\u00e0nno d\u00f2ppo, da n\u00eauva Costitu\u00e7i\u00f3n da RSS Az\u00eara da p\u00e0rte pr\u00ecmmo Congr\u00e8sso di Soviet de t\u00f9tti i Az\u00eari o Comit\u00e2to Rivolu\u00e7ion\u00e2io o v\u00eagne estrom\u00ecsso da-o pot\u00eare, co-a crea\u00e7i\u00f3n do Comit\u00e2to Esecut\u00eevo Centr\u00e2le, divegn\u00fbo o m\u00e0scimo \u00f2rgano legislat\u00eevo da RSS.\nCo-ina Costitu\u00e7i\u00f3n (a qu\u00e0rta), into 1937 o pot\u00eare legislat\u00eevo inta RSS Az\u00eara o pasi\u00e2 a 'n n\u00eauvo \u00f2rgano, \u00f2 s\u00e6 a-o Supr\u00eamo Soviet do P\u00e0ize.\nF\u00f2rse arm\u00e6.\nQu\u00e0nde o fax\u00e9iva p\u00e0rte da strut\u00fba milit\u00e2re de l'Uni\u00f3n Sovi\u00e9tica l'Azerbaigi\u00e0n o l'\u00f2spit\u00e2va, sc\u00ecnn-a p\u00f6co pr\u00ecmma da s\u00f2 indipend\u00e9nsa, ci\u00f9 de 60.000 \u00f2mmi de l'ez\u00e8rcito sovi\u00e9tico, descceg\u00e6 inte t\u00f9tto o p\u00e0ize e sudiv\u00eezi tra-i qu\u00e0tro c\u00f2rpi de F\u00f2rse de T\u00e6ra, de F\u00f2rse A\u00e9rie, de F\u00f2rse A\u00e9rie de Dif\u00e9iza e da Mar\u00ecnn-a. A ci\u00f9 inport\u00e0nte conpagn\u00eea de f\u00f2rse ter\u00e8stri in Azerbaigi\u00e0n a l'\u00eaa a Qu\u00e0rta Arm\u00e2, che l'av\u00e9iva o s\u00f2 quart\u00ea gener\u00e2le (\u00f3ltre che v\u00e0rie unit\u00e6 de sup\u00f2rto) inta \u00e7it\u00e6 de Baku. Inte qu\u00e9sta Arm\u00e2 tra-e breg\u00e0dde che se p\u00eauan aregord\u00e2 gh'\u00eaan qu\u00e9lle indipend\u00e9nti de m\u00ecsili t\u00e6ra-\u00e2ia (SAM), qu\u00e9lle de l'artilier\u00eea e de breg\u00e0dde SCUD. I c\u00f2rpi arm\u00e6 \"tradi\u00e7ion\u00e2li\" ci\u00f9 inport\u00e0nti da Qu\u00e0rta Arm\u00e2 l'\u00eaan e breg\u00e0dde de fanter\u00eea mecaniz\u00e2 da 23\u00b0, de st\u00e0nsa a Ganja, a 295\u00b0 a Lenkaran, a 60\u00b0 a Baku e a 75\u00b0, ch'a l'av\u00e9iva a s\u00f2 b\u00e2ze into terit\u00f6io conosci\u00fbo c\u00f3mme \"Nax\u00e7\u0131van\", brevem\u00e9nte (da-o 1920 a-o 1923) rep\u00f9brica sovietica indipend\u00e9nte. Inport\u00e0nte l'\u00eaa anc\u00f3n o regim\u00e9nto de elic\u00f2teri d'as\u00e2to de Ganja, equipagi\u00f2u con di Mil Mi-24 e di Mil Mi-8.\nInta RSS Az\u00eara o gh'\u00eaa un s\u00f4lo c\u00e0npo de adestram\u00e9nto pe-e tr\u00f9ppe de t\u00e6ra, \u00f2 s\u00e6 a Sch\u00eaua Superi\u00f4re de Com\u00e0ndo de \u00c0rmi Conbin\u00e6 de Baku (BVOKU). A l\u00eava milit\u00e2re a sai\u00e2 introd\u00fbta s\u00f4lo co-o pas\u00e0ggio de l'aministra\u00e7i\u00f3n da RSS a-o dir\u00e8tto contr\u00f2llo Sovi\u00e9tico, scib\u00e9n che e pers\u00f3nn-e ciam\u00e6 a-e \u00e0rmi resti\u00e0n 'n n\u00f9mero rid\u00fbto.\nEconom\u00eea.\nDe l\u00f3ngo inti terit\u00f6i de l'Azerbaigi\u00e0n a l'\u00e8 st\u00e6ta pratic\u00e2 in m\u00f2ddo int\u00e9nso l'agricolt\u00fba, co-o 54,9% da s\u00f2 superf\u00eccce ch'a l'\u00e8 coltiv\u00e2 (p\u00e6gia a ci\u00f9 \u00f2 m\u00eano 4.755.100 \u00e8tari). As\u00e6 inport\u00e0nte a l'\u00e8 l'arecug\u00e9ita e a lavora\u00e7i\u00f3n do legn\u00e0mme, p\u00e6gia into 2007 a 136 milio\u00een de m\u00e9tri c\u00f9bbi.\nConpletan o qu\u00e0ddro 'n set\u00f4 de l'alevam\u00e9nto do besti\u00e0mme ab\u00e0sta svilup\u00f2u e 'na fior\u00e9nte ativit\u00e6 de p\u00e9sca into M\u00e2 Caspio."}
{"id": "13353", "revid": "7530", "url": "https://lij.wikipedia.org/wiki?curid=13353", "title": "George Washington", "text": "Z\u00f2rzo Washington (in l\u00e9ngoa ingleize: George Washington; 1732-1799) o l'\u00e9 st\u00e6to o primmo Prescidente di Stati Un\u00eei d'America (1789-1797)."}
{"id": "13354", "revid": "89", "url": "https://lij.wikipedia.org/wiki?curid=13354", "title": "John Adams", "text": "John Adams (1735-1826) o l'\u00e9 st\u00e6to o segondo prescidente di Stati Un\u00eei d'America (1797-1801)."}
{"id": "13355", "revid": "3941", "url": "https://lij.wikipedia.org/wiki?curid=13355", "title": "Arist\u00f2tele", "text": ""}
{"id": "13358", "revid": "12052", "url": "https://lij.wikipedia.org/wiki?curid=13358", "title": "Metacrilou de metile", "text": "\u00d4 metacrilou de metile \u00f4 l' \u00e8 l'estere dell'acid\u00f4 metacrilic\u00f4 e d\u00f4 metanolo.\nA s\u00f6 formula a l'\u00e8 C5H8O2. Se tratta de un compost\u00f4 fa\u00e7ilmente infiammabile e irritante.\nA temperat\u00fca ambiente \u00f4 l' \u00e8 un liquid\u00f4 inc\u00f4l\u00f4re, infiammabile, irritante, dall'od\u00f4 penetrante e caratteristic\u00f4. D\u00e6ta a s\u00f6 forte tendensa \u00e4 polimerizzasi\u00f4n spontanea, \u00f4 vegne c\u00f4nservou c\u00f4n azzunta de tracce de c\u00f4mposti stabilizzanti (ad es. idrochin\u00f4n), che inibiscen a reasi\u00f4n de polimerizzasi\u00f4n.\nScintesi.\nUnna de p\u00f4scibilit\u00e6 (\"ACH route\") a l' \u00e8 part\u00ef da acet\u00f4n e da acid\u00f4 cianidric\u00f4; a cianidrina ottegn\u00fca a vegne poi f\u00e6ta reag\u00ef c\u00f4n metanolo e acid\u00f4 s\u00f4lforic\u00f4 che sav\u00f4nifican e esterifican \u00f4 gr\u00fcpp\u00f4 nitrile -CN e dixidratan a m\u00f4lec\u00f4la.\n\u00d4 prin\u00e7ipale impieg\u00f4 d\u00f4 metacril\u00f4ou de metile a l'\u00e8 a pr\u00f4dusi\u00f4n d\u00f4 c\u00f4rrisp\u00f4ndente polimero, \u00f4 polimetilmetacrilou, o PMMA, con\u00f4sci\u00fc\u00f4 c\u00f4n \u00f4 n\u00f4mme c\u00f4mmerciale de plexiglas.\n\u00d4 polimetilmetacrilou \u00f4 se d\u00f6via asc\u00ec in odontoiatria pe a realizzasi\u00f4n de pr\u00f2texi mobili."}
{"id": "13359", "revid": "10132", "url": "https://lij.wikipedia.org/wiki?curid=13359", "title": "Barack Obama", "text": "Barack Hussein Obama II (1961-) o l'\u00e8 st\u00e6to o 44eximo prescid\u00e9nte di Stati Un\u00eei d'America (2009-2017). O l'\u00e9 st\u00e6to elez\u00fbo pe d\u00f4e v\u00f2tte."}
{"id": "13360", "revid": "7530", "url": "https://lij.wikipedia.org/wiki?curid=13360", "title": "George W. Bush", "text": "George Walker Bush (New Haven, 6 l\u00fbggio 1946 -) o l'\u00e9 st\u00e6to o 43\u00eaximo Prescid\u00e9nte di Stati Un\u00eei d'America (2001-2009)."}
{"id": "13361", "revid": "7530", "url": "https://lij.wikipedia.org/wiki?curid=13361", "title": "Thomas Jefferson", "text": "Thomas Jefferson (Shadwell, 1743- Charlottesville, 1826) o l'\u00e8 st\u00e6to o ter\u00e7o prescidente di Stati Un\u00efi d'America (1801-1809)."}
{"id": "13362", "revid": "10132", "url": "https://lij.wikipedia.org/wiki?curid=13362", "title": "Vrahovice", "text": "Vrahovice a l'\u00e8 'n villaggio da Repubbrica Ceca."}
{"id": "13472", "revid": "10132", "url": "https://lij.wikipedia.org/wiki?curid=13472", "title": "Ratto (informatica)", "text": "O ratto o l'\u00e9 l'angh\u00e6so che se d\u00eauvia pe' comand\u00e0 o curs\u00f4 do computer. O se ciamma cosc\u00ec perch\u00e9 o l'\u00e9 tondo e o gh'ha a coa comme o ratto."}
{"id": "13532", "revid": "12052", "url": "https://lij.wikipedia.org/wiki?curid=13532", "title": "Borgo Maggiore", "text": "Burgo Maggi\u00f4 (\"Borgo Maggiore\" inta lengua sammain\u00e9ise, \"E B\u00f3rgh\" into dialetto loc\u00e2le da Romagna) o l'\u00e9 'na \u00e7it\u00e6 do st\u00e2to de San Marin.\nDescri\u00e7ion e st\u00f2ia.\nO gh'\u00e0 6.890 abitanti (into 2016) e o confinn-a co-i castelli de San Marin e de Aeguav\u00eeva.\nO confinn-a anche co-i comu\u00ecn italiann-i de Bul\u00f4gna e \u00e2tri. \nA l'\u00e9 a segunda \u00e7it\u00e6 sammain\u00e9ise pe estensi\u00f3n de terit\u00f6io. \nO gh'\u00e0 'na superfi\u00e7ie de 9,54 kilommetri quadrati."}
{"id": "13659", "revid": "2355", "url": "https://lij.wikipedia.org/wiki?curid=13659", "title": "Munegascu", "text": ""}
{"id": "13664", "revid": "11202", "url": "https://lij.wikipedia.org/wiki?curid=13664", "title": "A Cundamina", "text": "A Cundamina \u00eb \u00fcn qarti\u00e8 tradi\u00e7iunale de Mu\u030dnegu."}
{"id": "13666", "revid": "11202", "url": "https://lij.wikipedia.org/wiki?curid=13666", "title": "Funtanaveya", "text": "Funtanaveya \u00eb \u00fcn qartie\u030d tradi\u00e7iunale de Mu\u030dnegu."}
{"id": "13667", "revid": "11202", "url": "https://lij.wikipedia.org/wiki?curid=13667", "title": "Mu\u030dnegu", "text": "Mu\u030dnegu \u00eb st\u00e1u \u00fcn qarti\u00e8 tradi\u00e7iunale de Mu\u030dnegu e at\u00fcalamente \u00eb \u00fcn set\u00f9 reservau de Mu\u030dnegu."}
{"id": "13668", "revid": "11202", "url": "https://lij.wikipedia.org/wiki?curid=13668", "title": "Munte Carlu", "text": "Munte Carlu \u00eb \u00fcn qarti\u00e8 tradi\u00e7iunale de Mu\u030dnegu."}
{"id": "13670", "revid": "12052", "url": "https://lij.wikipedia.org/wiki?curid=13670", "title": "Fran\u00e7ua\u030d Primu de Mu\u030dnegu", "text": "Fran\u00e7ua\u030d Grimaldi (Ge\u030dnua\u200e, ? - Ventemiya, 1309), ditu \u00ab Mari\u00e7ia \u00bb, e\u030d stau u persunage genuese che, mascarau \u00fcn frate, s'e\u030d \u00fcmpadruniu d'a furtessa de Mu\u030dnegu d'u 1297."}
{"id": "13672", "revid": "1144", "url": "https://lij.wikipedia.org/wiki?curid=13672", "title": "Fran\u00e7u\u00e0 Grimaldi", "text": ""}
{"id": "13673", "revid": "6271", "url": "https://lij.wikipedia.org/wiki?curid=13673", "title": "Pala\u00e7i de M\u00fanegu", "text": ""}
{"id": "13678", "revid": "13390", "url": "https://lij.wikipedia.org/wiki?curid=13678", "title": "Pala\u00e7i Principescu", "text": "U pala\u00e7i de Mu\u030dnegu e\u030d a residen\u00e7a d'u pri\u030dncipu de Mu\u030dnegu desp\u0153i 1297."}
{"id": "13694", "revid": "10132", "url": "https://lij.wikipedia.org/wiki?curid=13694", "title": "N\u00e9\u00f9va Tab\u00f2rka", "text": "Neuva Tab\u00f2rka (in catal\u00e0n: \"Nova Tabarca\"; in spagn\u00f2lu: \"Nueva Tabarca\"; in zen\u00e0ize: \"N\u00eauva Tabarca\"), cunusci\u00fca asc\u00ec cume U\u00ecza de San Paolo (in catal\u00e0n: \"Sant Pau\") o U\u00ecza Cia\u0148a (in catal\u00e0n e spagn\u00f2lu: \"Plana\"; in zen\u00e0ize: \"Isoa Ciann-a\") o semplicemente Tab\u00f2rka (in catal\u00e0n, spagn\u00f2lu e zen\u00e0ize: \"Tabarca\") a l'\u00e8 'n' u\u00ecza spagn\u00f3lla d'u M\u00f2 Mediter\u00e0gnu, a 12 chilumetri da Alicante, culuniz\u00f2 da'n gruppu di taborkin intu XVIII seculu. A l'\u00e8 abit\u00f2 da 61 persu\u0148e."}
{"id": "13696", "revid": "12052", "url": "https://lij.wikipedia.org/wiki?curid=13696", "title": "Bonifassin", "text": "O l\u00ecgure bonifassin (in bonifassin: \"bunifazzin\"), conosci\u00fbo asc\u00ec senplicemente comme Bonifassin (o bonifa\u00e7in), o l'\u00e9 un dialetto da lengua ligure, parl\u00f2u inta pic\u00ecnn-a isoa lengoistica do com\u00fbn de Bonifa\u00e7io, inta Corsega do sud.\nVocabol\u00e2io.\nA caoza da distansa d\u00e2 Lig\u00f9ria, o dialetto bonifa\u00e7in o l'\u00e0 av\u00fbo 'na difer\u00e9nte evolu\u00e7i\u00f3n risp\u00e8tto a-i \u00e2tri dialetti l\u00ecguri: def\u00e6ti, \u00f3ltre a conserv\u00e2 d\u00f6tr\u00e9i arcaic\u00ecsmi, o l'\u00e0 ri\u00e7ev\u00fbo influense da-o c\u00f2rso (scib\u00e8n che, in questi c\u00e2xi, se pensa a di \"inprestiti\" da-o l\u00ecgure)"}
{"id": "13697", "revid": "6271", "url": "https://lij.wikipedia.org/wiki?curid=13697", "title": "Bunifazzinu", "text": ""}
{"id": "13699", "revid": "10132", "url": "https://lij.wikipedia.org/wiki?curid=13699", "title": "Academia d'\u00eb Lengue Dialetale", "text": "\u00dcn 1974, Mestre Rubertu Boisson, alura presidente d'u Cumitau Na\u00e7iunale d'\u00eb Tradi\u00e7iue Munegasche a creau l\u2019Academia d'\u00eb Lengue Dialetale."}
{"id": "13700", "revid": "12052", "url": "https://lij.wikipedia.org/wiki?curid=13700", "title": "Lui\u030d Segundu de Mu\u030dnegu", "text": "Lui\u030d Segundu (Baden, 12 de l\u00fcyu d'u 1870 - Mu\u030dnegu, 9 de ma\u030dgiu d'u 1949) e\u030d stau pri\u030dncipu suvra\u030dn de Mu\u030dnegu."}
{"id": "13701", "revid": "12052", "url": "https://lij.wikipedia.org/wiki?curid=13701", "title": "Albertu Primu de Mu\u030dnegu", "text": "Albertu Primu (Paris, 13 de nuvembre d'u 1848 - 26 de gi\u00fcgnu d'u 1922) e\u030d stau pri\u030dncipu suvra\u030dn de Mu\u030dnegu. Esplurat\u00f9 e scient\u00ecficu \u00e0 fundau a Parigi d'u 1910 u instit\u00fctu de paleulug\u00eca umana.\nVita.\nCi\u00f9 impurtante per M\u00f9negu \u00e0 fundau d'u 1889 u instit\u00fctu uceanugr\u00e0ficu de M\u00f9negu cun m\u00fcsei e laburatori.\nConte ereditari d'u Carlad\u00e9s adera a ra \"Soci\u00e9t\u00e9 de la Haute-Auvergne\" per pur\u00e8 st\u00fcdi\u00e0 r'istoria d'a cuntea. \u00e7erca \u00fcnt' archiviu d'u Principatu t\u00fcti i duc\u00fcmenti sci\u00fc d'u Carlad\u00e9s e p\u00fcblica \u00fcn libru.\nEl \u00e0 cunusci\u00fcu a revul\u00fc\u00e7iun munegasca d'i 1910 - 1911 che fa r'ugetu d'\u00fcn autru art\u00ecculu. \u00dcn pesce d'e prufundit\u00e0 se numa \"Grimuldichtys profondissimus.\""}
{"id": "13702", "revid": "12052", "url": "https://lij.wikipedia.org/wiki?curid=13702", "title": "Carlu Ter\u00e7u de Mu\u030dnegu", "text": "Carlu Ter\u00e7u (Paris, 8 de de\u00e7embre d'u 1818 - Marchais, 10 de setembre d'u 1889) e\u030d stau pri\u030dncipu suvra\u030dn de Mu\u030dnegu."}
{"id": "13703", "revid": "12052", "url": "https://lij.wikipedia.org/wiki?curid=13703", "title": "Antoni Primu de Mu\u030dnegu (signu\u030d)", "text": "Antoni Primu (Mu\u030dnegu, 13?? \u2013 1358) e\u030d stau signu\u030d de Mu\u030dnegu."}
{"id": "13704", "revid": "12052", "url": "https://lij.wikipedia.org/wiki?curid=13704", "title": "Lui\u030d Primu de Mu\u030dnegu (pri\u030dncipu)", "text": "Lui\u030d Primu (Mu\u030dnegu, 25 de l\u00fcyu d'u 1642 - Romma, 3 zen\u00e0 d'u 1701) e\u030d stau pri\u030dncipu suvra\u030dn de Mu\u030dnegu."}
{"id": "13705", "revid": "12052", "url": "https://lij.wikipedia.org/wiki?curid=13705", "title": "Arcule Primu de Mu\u030dnegu", "text": "Arcule Primu (Mu\u030dnegu, 24 setembre d'u 1562 - 29 nuvembre d'u 1604) e\u030d stau signu\u030d de Mu\u030dnegu d'u 17 ma\u030dgiu d'u 1589 fint'\u00e2 soa morte \u00fcn 1604."}
{"id": "13706", "revid": "12052", "url": "https://lij.wikipedia.org/wiki?curid=13706", "title": "Carlu Segundu de Mu\u030dnegu", "text": "Carlu Segundu (Ge\u030dnua, 26 de zena\u030d d'u 1555 \u2013 Mu\u030dnegu, 17 de ma\u030dgiu d'u 1589) e\u030d stau signu\u030d de Mu\u030dnegu d'u 17 de utubre d'u 1581 \u00e2 soa morte \u00fcn 1589."}
{"id": "13707", "revid": "12052", "url": "https://lij.wikipedia.org/wiki?curid=13707", "title": "Giuane Primu de Mu\u030dnegu", "text": "Giuane Primu (Mu\u030dnegu, 1382 - 8 de ma\u030dgiu d'u 1454) e\u030d stau signu\u030d de Mu\u030dnegu d'u 1419 au 1441."}
{"id": "13708", "revid": "13390", "url": "https://lij.wikipedia.org/wiki?curid=13708", "title": "Antoni Segundu de Mu\u030dnegu", "text": "Antoni Segundu (13?? \u2013 1427) e\u030d stau signu\u030d de Mu\u030dnegu d'u 1419 au 1427.\nVita.\nFiyu de Rainie\u030d Segundu de Mu\u030dnegu e d'Isabella Asinari."}
{"id": "13709", "revid": "12052", "url": "https://lij.wikipedia.org/wiki?curid=13709", "title": "Rainie\u030d Segundu de Mu\u030dnegu", "text": "Rainie\u030d Segundu (Mu\u030dnegu, 1350 - 1407) e\u030d stau signu\u030d de Mu\u030dnegu, ammiraglio d'u Linguadoca, Siniscalco d'u Piemonte."}
{"id": "13710", "revid": "12052", "url": "https://lij.wikipedia.org/wiki?curid=13710", "title": "Carlu Primu de Mu\u030dnegu", "text": "Carlu Primu (Mu\u030dnegu, ? - 15 d'austu d'u 1357) e\u030d stau signu\u030d de Mu\u030dnegu, Mentun e Ventemiya.\nVita.\nE\u030d fiyu de Rainie\u030d Primu Grimaldi, segnu\u030d de Cagnes. \nRainie\u030d Primu \u00e8 stau grande amirale d'a flota fran\u00e7ese e a soa vita puli\u030dtica e militari e\u030d sta\u030d ci\u00fctostu fran\u00e7ese.\nAn\u00e7i u so fiyu Carlu s'\u00e8 mescciau de puli\u030dtica genuese. Era guelfu, e cun e gherre civile de Zana, \u00e8 stau fur\u00e7au de parte cun r'autre famiye guelfe. Va dunca a Cagnes ch'era \u00fcna segnur\u00eca persunale cun i so dui fraire. U so cujin Fran\u00e7escu \"A Mali\u00e7ia\" aveva cunquistau Munegu ma i zanesi r'aveva recuvrau prun vite.\nD'u 1342 uc\u00fcpa u skoeyu de Munegu e \u00e8 recunusci\u00fcu segn\u00f9 de Munegu. Carlu e u so fraire Antoni sun richi e aquistu e segnur\u00ece de Ventemiya e de Mentun d'u 1346.\nD'u 1355 aquistou tamben u feudu de Rocabr\u00fcna. Cusc\u00ec \u00e8 fau u territori d'u Principatu cuma ser\u00e0 fint' u 1848 qandu Mentun e A T\u00fcrb\u00eca se deciairaran cit\u00e0 libere.\nSe a segnur\u00eca de Carlu \u00e8 recunusci\u00fca da i diversi part\u00ec ent' a ghera civile fran\u00e7ese, i zanesi nun renunciu e Carlu primu \u00e8 massau ent' \u00fcna bataya cun Simone Boccanegre d'u 1357. Ghe s\u00fc\u00e7ediran i trei fiyi cungiunti, carchi vote duminai da i zanesi ma sen\u00e7a ch'u territori perdessa de jure a so' independen\u00e7a."}
{"id": "13711", "revid": "12052", "url": "https://lij.wikipedia.org/wiki?curid=13711", "title": "Rainie\u030d Primu de Mu\u030dnegu", "text": "Rainie\u030d Primu (Ge\u030dnua, 1267 ca. - Napuli, 1314) e\u030d stau u primu signu\u030d de Mu\u030dnegu."}
{"id": "13712", "revid": "12052", "url": "https://lij.wikipedia.org/wiki?curid=13712", "title": "Fluresta\u030dn Primu de Mu\u030dnegu", "text": "Fluresta\u030dn Primu (Paris, 10 de utubre d'u 1785 - 20 de gi\u00fcgnu d'u 1856) e\u030d stau pri\u030dncipu suvra\u030dn de Mu\u030dnegu."}
{"id": "13713", "revid": "12052", "url": "https://lij.wikipedia.org/wiki?curid=13713", "title": "Nure\u030d Segundu de Mu\u030dnegu", "text": "Nure\u030d Segundu (Mu\u030dnegu, 24 de de\u00e7embre d'u 1597 - 10 de zen\u00e0 d'u 1662) e\u030d stau pri\u030dncipu suvra\u030dn de Mu\u030dnegu."}
{"id": "13714", "revid": "12052", "url": "https://lij.wikipedia.org/wiki?curid=13714", "title": "Nure\u030d Qintu de Mu\u030dnegu", "text": "Nure\u030d Qintu (Paris, 14 de ma\u030dgiu d'u 1778 - Mu\u030dnegu, 2 de utubre d'u 1841) e\u030d stau pri\u030dncipu suvra\u030dn de Mu\u030dnegu."}
{"id": "13715", "revid": "12052", "url": "https://lij.wikipedia.org/wiki?curid=13715", "title": "Nure\u030d Qartu de Mu\u030dnegu", "text": "Nure\u030d Qartu (Paris, 17 de ma\u030dgiu d'u 1758 - Mu\u030dnegu, 16 de freva\u030d d'u 1819) e\u030d stau pri\u030dncipu suvra\u030dn de Mu\u030dnegu."}
{"id": "13716", "revid": "12052", "url": "https://lij.wikipedia.org/wiki?curid=13716", "title": "Nure\u030d Ter\u00e7u de Mu\u030dnegu", "text": "Nure\u030d Ter\u00e7u (Paris, 11 de zen\u00e0 d'\u00f9 1684 - 19 de setembre d'u 1745) e\u030d stau pri\u030dncipu suvra\u030dn de Mu\u030dnegu."}
{"id": "13717", "revid": "12052", "url": "https://lij.wikipedia.org/wiki?curid=13717", "title": "Giacumu Primu de Mu\u030dnegu", "text": "Giacumu Primu (Torigni-sur-Vire, 21 de nuvembre d'u 1689 - Paris, 23 d'avri\u030d d'u 1751) e\u030d stau pri\u030dncipu suvra\u030dn de Mu\u030dnegu."}
{"id": "13718", "revid": "12052", "url": "https://lij.wikipedia.org/wiki?curid=13718", "title": "Nure\u030d Primu de Mu\u030dnegu", "text": "Nure\u030d Primu (Mu\u030dnegu, 16 de de\u00e7embre d'u 1522 - 7 de utubre d'u 1588) e\u030d stau signu\u030d de Mu\u030dnegu."}
{"id": "13719", "revid": "12052", "url": "https://lij.wikipedia.org/wiki?curid=13719", "title": "Lista d'i suvrai de Mu\u030dnegu", "text": "A Casa Grimaldi e\u030d \u00fcna d'\u00eb ci\u00fc\u030d forte d'a antica Rep\u00fcblica Ge\u030dnua. L'imperatu\u030d Enricu Sestu cunced\u00ebva a Ge\u030dnua a Roca de Mu\u030dnegu, u so portu e \u00eb terre a u viru \u00fcn 1191 cun l\u2019ubliga\u00e7iu\u030dn de vassalage e de ghe basti\u030d \u00fcna furtessa (u f\u00fct\u00fcru pala\u00e7i d'u Pri\u030dncipu de Mu\u030dnegu).\nDesp\u0153i de freqenti esili tra \u00eb grande famiye genuese d\u00fcrante ach\u00ebsta epuca, truvamu a famiya Grimaldi \u00fcnturnu a Ni\u00e7a. Ach\u00ebsti Grimaldi sun aliai de Carlu d'Anjou, re\u030d de Si\u00e7i\u030dlia e conte de Pruven\u00e7a.\nA famiya Grimaldi a\u030d truvau ref\u00fcgiu a Mu\u030dnegu. Fran\u00e7u\u00e0 primu, ditu Mari\u00e7ia, e Rainie\u030d se sun \u00fcmpadrunii d'a furtessa \u00fcn 1297, sen\u00e7a pure\u030d cunsulida\u030d ach\u00ebstu gagnu. Sera\u030dn i sfor\u00e7i d'Antoni Grimaldi e Carlu Primu che stabilira\u030dn d\u00fcrablemente a suvranita\u030d d'a famiya Grimaldi a Munegu.\nP\u0153i, ach\u00ebsti suvrai sun cunusci\u00fci cuma signui d'a pia\u00e7a. U ti\u030dtulu de Pri\u030dncipu de Munegu sera\u030d \u00fcsa\u030d desp\u0153i 1612 da Nur\u00e8 segundu, e recunusci\u00fcu per u Regname de Spagna e u Regname de Fransa."}
{"id": "13729", "revid": "12052", "url": "https://lij.wikipedia.org/wiki?curid=13729", "title": "Albertu Segundu de Mu\u030dnegu", "text": "U pri\u030dncipu Albertu Segundu de Mu\u030dnegu (Mu\u030dnegu, 14 de marsu d'u 1958) e\u030d u suvra\u030dn at\u00fcale d'u Principatu de Mu\u030dnegu."}
{"id": "13730", "revid": "12052", "url": "https://lij.wikipedia.org/wiki?curid=13730", "title": "Rainie\u030d Ter\u00e7u de Mu\u030dnegu", "text": "Rainie\u030d Ter\u00e7u (Mu\u030dnegu, 31 de ma\u030dgiu d'u 1923 - 6 d'avri\u030d d'u 2005) e\u030d stau pri\u030dncipu suvra\u030dn de Mu\u030dnegu.\nVita.\nA\u030d de\u00e7idau \u00fcn l'anu 1976 che u munegascu sice ensegnau e ubligatori desp\u0153i a nona fint'\u00e2 qinta classa. Dopu resta ensegnau ma e\u030d fac\u00fcltativu."}
{"id": "13736", "revid": "10132", "url": "https://lij.wikipedia.org/wiki?curid=13736", "title": "Qarti\u00e8i de M\u00f9negu", "text": "Desp\u0153i 1966, Munegu \u00eb divisau en qartiei urdinan\u00e7ai e set\u00f9s reservaus.\nQarti\u00e8i tradi\u00e7iunali.\nMu\u030dnegu \u00e1 qatre qarti\u00e8i tradi\u00e7iunali:"}
{"id": "13737", "revid": "12052", "url": "https://lij.wikipedia.org/wiki?curid=13737", "title": "Grattac\u00fb", "text": "O grattac\u00fb o l'\u00e8 o fr\u00fbto da r\u00eausa canin-a (Rosa canina ), anche d\u00eeta \"r\u00eausa sarv\u00e6ga\", ch'a l'\u00e8 a r\u00eausa spontanea ci\u00fb com\u00fbn-a in Italia. A se incontra de sp\u00e9sso arente a-e stradde de campagna e a-i b\u00f2schi. O fr\u00fbto o se p\u00eau mangi\u00e2 quande o l'\u00e8 bello m\u00eauio, s\u00f4lo al\u00f4a o g'\u00e0 'n bello c\u00f4 rosso sc\u00fbo. O contegne tanta vitamin-a C."}
{"id": "13741", "revid": "12052", "url": "https://lij.wikipedia.org/wiki?curid=13741", "title": "Antoni Primu de Mu\u030dnegu (pri\u030dncipu)", "text": "Antoni primu (Paris, 25 de zen\u00e0 d'u 1661 - Mu\u030dnegu, 20 de frev\u00e0 d'u 1731) e\u030d stau pri\u030dncipu suvra\u030dn de Mu\u030dnegu."}
{"id": "13744", "revid": "6271", "url": "https://lij.wikipedia.org/wiki?curid=13744", "title": "Qarti\u00e8i de M\u00fanegu", "text": ""}
{"id": "13746", "revid": "12052", "url": "https://lij.wikipedia.org/wiki?curid=13746", "title": "Lista d'i suvr\u00e1i de M\u00fanegu", "text": ""}
{"id": "13749", "revid": "12052", "url": "https://lij.wikipedia.org/wiki?curid=13749", "title": "Anghill\u00e6a Saba\u00e7ia", "text": "Anghill\u00e6a Saba\u00e7ia (in itali\u00e0n \"Anguillara Sabazia\") o l'\u00e8 'n com\u00fbne itali\u00e0n ch'o g'\u00e0 19.223 de abitanti. O se tr\u00eauva a 32,7 km a n\u00f2rd-\u00f2vest da capit\u00e2 inta regi\u00f3n do Lassio.\nGi\u00f6graf\u00eea.\nA l'\u00e8 bagn\u00e2 da-o Lago de Bracci\u00e0n. Into 2001 a l'\u00e8 st\u00e6ta inscign\u00efa ofi\u00e7ialmente do titolo de \u00e7it\u00e6.\nA l'\u00e8 'n inportante c\u00e9ntro t\u00fbristico.\nInto seu terit\u00f6io com\u00fbnale gh'\u00e8 asc\u00ec 'n atro lago ci\u00fb picc\u00ecn ch'o se ciamma Lago de Martign\u00e0n."}
{"id": "13752", "revid": "1211", "url": "https://lij.wikipedia.org/wiki?curid=13752", "title": "Burghetu Burbaia", "text": "Geugraf\u00eea.\nEi Burghetu, p\u00fb antigamainte \"Buighetu\" (\"Burghet Burbaja\" in piemuntaize, u \"Burghetu\" in l\u00ecgure) l'\u00e8 in com\u00fbne itali\u00e0n inta pruvincia id Lisandria, in Piem\u00f3nte, e u s' tr\u00eauva a-i prin\u00e7ipiu da Val Burbaja. Ei Burgh\u00e8tu l'\u00e9 'n cum\u00fbne ch'u gh'\u00f2 i seguainti fra\u00e7i\u00f9n: Cast\u00e9, Ser\u00e0i, Sur\u00e0igu, I\u00fcv\u00e9, Munest\u00e9, Munteggiu, Persi, Rivarussa, San Mart\u00ecn, Surli e Ture.\nSt\u00f3ria.\nEi v\u00ebgiu nume dei Burgh\u00e8tu u se scuntra pe a prima v\u00f3ta inte 'n doc\u00fbmaintu dei 1319, i l' ciamaiva \"Burgum de Aymerixiis\" o \"Burgus Aymericorum\". Burghetu l'\u00e8 na pa\u00f3lla ted\u00e8sca (\"Burg\") che a v\u00eau d\u00ee cast\u00e9. E difatti u gh'\u00eba in cast\u00e9 che l'\u00e8 l\u00fbbi\u00f3 int'ei Burbaja tanti \u00f2ni f\u00f2 dopu n'aluvi\u00f3n. Aimerigo l'\u00eba 'n viscunte ch'u rapresentaiva ei v\u00e8scuvu-cunte id Turtun-a. Dopu Aimerigu ei Burghetu l'\u00e8 st\u00f3 guvern\u00f3 da-a fam\u00eca di L\u00fbnati f\u00e9in ai XVIII s\u00e9culu. \nL'\u00eba cuntrul\u00f3 da-u Duc\u00f2tu 'd Mil\u00e0n, l'\u00e8 'nd\u00f3 sutta ai Savoia in tei 1748 e l'\u00e8 st\u00f3 p\u00f2rte da Rep\u00fbblica L\u00ecg\u00fbre (che a l'\u00eba suced\u00fba a-a Rep\u00fbblica id Zena) da-i 1797 a-i 1814. In tei 1805 l'aiva occ\u00fbp\u00f3 - inm\u00e8 t\u00fbtta l'Italia - i tr\u00fbppe fran\u00e7aizi 'd Napule\u00f3n. In tei 1815, dopu ei Cungresu 'd Vienna, quande che a Rep\u00fbblica zenaize l'\u00e8 st\u00f2 scancel\u00f2, Burghetu l'\u00e8 'nd\u00f3 intu Regnu id Sardegna, e precisamainte inta pruvinsa id N\u00eauve che a l'\u00eba p\u00f2rte da Divisi\u00f3n id Zena. Dopu l'\u00e8 st\u00f3 pruvinsa id N\u00eauve fin-a ai 1859, quande ei guvernu piemuntaize l'\u00e0 cre\u00f3 a pruvinsa id Lisandria.\nU p\u00e2 che u nume originale \"Bor\" dei fi\u00fbme Burbaja (che ai Burgh\u00e8tu i g' disa \"g\u00e6a\") u v\u00eau d\u00ee \"\u00e6gua ch'a scura\".\nP\u00f3sti d'inter\u00e8sse.\nPrima id riv\u00f2 ai pa\u00ecse, arainte a-a str\u00f2 princip\u00f2le, u gh'\u00e8 a g\u00e9sa 'd Sant'Antun\u00e9in. Inta facciata u gh'\u00e8 a d\u00f2ta dei 1681, m\u00f2 seg\u00fbu i l'aiva f\u00f2ta c\u00f2rche s\u00e9culu prima, peich\u00e8 l'abside l'\u00e8 in stile rum\u00f2nicu mediev\u00f2le.\nInt'ei pa\u00ecse u gh'\u00e8 inc\u00f9 'na ture (u ghe n'\u00eba quatru) dei v\u00ebgiu cast\u00e9, arainte a-a pi\u00f2ssa da g\u00e9sa, e u s' v\u00e8ga as\u00ec a p\u00f3rta mediev\u00f2le inta via Camin\u00e2 che purtaiva in drainta ai cast\u00e9.\nEcunum\u00eea.\nInta campogna inturnu ai Burgh\u00e8tu i cultiva mega, erba m\u00e9dga, gr\u00e0n, pat\u00f2te e tum\u00f2te. U gh'\u00e8 inc\u00f9 tanti mu\u00f3n-i perch\u00e8 'na v\u00f3ta i cataiva i b\u00fbg\u00f2ti da saida a-i Qu\u00f2 e p\u00eaui i gh'daiva da mangi\u00f2 i f\u00eauie di mu\u00f3n-i e a-a f\u00e9in i vendaiva i cuc\u00f9li. U gh'\u00eba as\u00ec 'na fianda ai mu\u00ecn n\u00eauvu, e forsi i fiaiva anche a saida. \nInch\u00eau u gh'\u00e8 di f\u00f2briche arainte ai pa\u00ecze: a S\u00fbtter, a Tubarg e a Bundy.\nCult\u00fba.\nAi Burgh\u00e8tu u s' p\u00f2rla inc\u00f9 a lingua l\u00ecgure inta variante nuv\u00e0ize. A c\u00fbz\u00ecn-a as\u00ec l'\u00e8 principalmainte l\u00ecg\u00fbre."}
{"id": "13765", "revid": "12052", "url": "https://lij.wikipedia.org/wiki?curid=13765", "title": "Dria Doia", "text": "Andria (\"Dria\") Doia o D'Oia (primma do XIX sec. Doria; Ineia, 30 nov. 1466 - Zena, 25 nov. 1560) o l'\u00e8 st\u00e6to o condut\u00ea, armiagio zeneize, conscider\u00f2u o \"pater patri\u00e6\" (latin pe: po\u00e6 da p\u00e2tria) da Repubbrica de Zena. \nBiograf\u00eea.\nZoent\u00f9.\nO nasc\u00e8 into 1466 a Ineia, da Ceva e Caracosa Doia de Do\u00e7aiga.\nInto 1484, orfano e privo da so por\u00e7ion de patrimonio f\u0153\u00fcd\u00e2 cedua da-a mo\u00e6 a-o coxin Domenego, o Doia o se transfei a Romma a-i ordini do Nichiozo Doia, comandante de guardie pap\u00e6 sotta Inno\u00e7en\u00e7o VIII, appartegninte a-a famiggia ligure di Cybo. Montao a-o s\u0153uggio pontifi\u00e7io Lusciandro VI Borgia, o Dria, arestao sen\u00e7a arembi, o pass\u00f2 a Urbin presso i Montefeltro e succescivamente presso i Da Rove. \nInto 1513 o Doia o l'intr\u00f2 a-o servi\u00e7\u00e7io da Repubbrica zeneize, comandando doe galee pe a prote\u00e7ion de Zena e de rivee. Into 1516 o l'accatt\u00f2 tr\u00e6 galee e o comen\u00e7\u00f2 a app\u00e2t\u00e2 i so servi\u00e7\u00e7i a Fran\u00e7esco I re de Fran\u00e7a (1522-1528), e a-o pappa Cremente VII Di Meghi (1526). Durante o soggiorno de l'armiraggio presso a corte pontifi\u00e7ia Sebastian do Ciongio o l'esegu\u00ec o retr\u00e6to do Doia, aoa conservao into pala\u00e7\u00e7io de Fasci\u0153u.\nL'amirali\u00e2to.\nInta st\u00e6 do 1528 o Doia o stipul\u00f2 un n\u0153uvo contratto co-o Carlo d'Asburgo, re de Spagna e impiat\u00f4, in base a-o qu\u00e6 o metteiva a dispoxi\u00e7ion do sovran dozze galee e tr\u00e6 triremme, ri\u00e7evendo un compenso de 90.000 scui d\u2019\u00f3o annoi e o \"placet\" impei\u00e2 a-a gu\u00e6ra de corsa. Insce-o cian politico, o Doia o domand\u00f2 e o l'\u00f3t\u00e8gne a sottomiscion de Sa\u00f1a e l\u2019indipenden\u00e7a de Zena, alli\u00e2 ma no sottoposta a l'impiat\u00f4, co-a demoli\u00e7ion de l'\u00f3di\u00e2 forte\u00e7\u00e7a do Castelletto, za sede da guarnixon fran\u00e7eize. \nInt'o m\u00e6ximo 1528 o Doia o realizz\u00f2 a riforma oligarchica di 28 aberghi nobili\u00e6. \nInto 1531 o ri\u00e7evette o tittolo de prin\u00e7ipe do fe\u00fcdo de Merfi inta Baxilicata, ch'o rendeiva 40.000 scui d\u2019\u00f3o l'anno, nonch\u00e8 atri 25.000 scui d\u2019\u00f3o, qu\u00e6 recompensa spe\u00e7i\u00e2, e o confeimento de l'ambia onoifixen\u00e7a do Tozon d'Oo, a ciu \u00e2ta do tempo, o qu\u00e6 coll\u00e2 co-o vello indoao do becco o comp\u00e2 inti retr\u00e6ti do Dria. A Repubbrica de Zena, in segno de reconoscen\u00e7a, a ghe confei o titolo de \"\u00abPater patri\u00e6\u00bb\" e a decret\u00f2 l'ere\u00e7ion de 'na stattua \u00e7elebrativa de dimenscioin coloss\u00e6 (eseguia into 1539 da-o Montorsoi). Otr'a \u00e7o o Senato o don\u00f2 a l'armiraggio un pala\u00e7\u00e7io into sest\u00ea di Doia, inti presci da gexa gentili\u00e7\u00e7ia de San Matt\u00ea, gexa che o Doia o fe\u00e7\u00e7e restruttu\u00e2 da-o Montorsoi qu\u00e6 so monument\u00e2 sa\u00e7ello funebre.\nO Doia o l'a\u00e7et\u00f2 a carrega de pri\u00f4 perpettoo di scindicato\u00ee, prefeindo present\u00e2se comme campion de l'ordenamento repubrican mentre, de f\u00e6to, sciben che no giuridicamente, o l'ea o segn\u00f4 da \u00e7itt\u00e6. \nInta so qualit\u00e6 de prin\u00e7ipe, sciben che de 'n fe\u00fcdo lontan, o dette vitta, insemme a-a spoz\u00e2 Peeta Uzodem\u00e2, viddoa do marcheize do Carretto, a una nobbile corte renasciment\u00e2 ch'a l'arest\u00f2 un \"unicum\" inta stoia zeneize.\nA-o servi\u00e7\u00e7io de Carlo V, o Doia o lott\u00f2 contra i temui pirati barbaeschi, tra i qu\u00e6 i famoxi Barbarossa e Dragutte. \nO dovette affront\u00e2 into 1547 a conzua di Fieschi, ch'a se concruse con l'anientamento da famiggia riv\u00e2, ma inta qu\u00e6 perse a vitta l\u2019amao coxo e erede Zanetin.\nO mo\u00ec into 1560. Ghe succedette Zan'Andria I (1539-1606), figgio de Zanettin."}
{"id": "13782", "revid": "10132", "url": "https://lij.wikipedia.org/wiki?curid=13782", "title": "Deepin", "text": "Deepin o l'\u00e8 un scistema operativo Linux. Se tratta de un scistema operativo libero e o l'\u00e9 a sorgente averta (\"open source\", in ingleize), o se pe\u00fb scareg\u00e0 asc\u00ec da Internet (Internet a l'\u00e8 a r\u00e6 de comunica\u00e7ion informatega mondi\u00e4) sensa pag\u00e4 ninte. E s\u00f6 origini remontan a l'inissio di anni 2000 (28/02/2004). Caratteristega importante do deepin a l'\u00e8 l'indipendensa de l'architetua de CPU (32 bit e 64 bit). O l'\u00e9 vend\u00fbo da-a so\u00e7iet\u00e6 Wuhan Deepin Technology Co., Ltd. L'ambiente Deepin Desktop Environment (DDE) o l'\u00e9 compatibile co-o scistema operativo Antergos. \nDeepin o l'\u00e8 scrito in lenguaggi de programmasion orient\u00e6 a i oggetti, Python e Go. O vantaggio da programmasion orient\u00e4 a i oggetti de Python e Go o l'\u00e8 quello de poei d\u00f6vi\u00e4, programmando, a libraja standard. Questa a se p\u00f6 immagin\u00e4 comme un grande archivio ch'o serve pe cre\u00e4 fa\u00e7ilmente i oggetti che ne\u00e7escita, partindo da e classe presente in ta libraja.\nCose l'\u00e8 o software libero.\nO software libero o l'\u00e8 un software che o vegne rilasciou completamente de badda; a votte l'\u00fcso de questi programmi o permette de risparmi\u00e4 e \u00e7entan\u00e6a de euro che costieva dotase dell'equivalente a pagamento. Ricordemmo che pe \"open source\" se intende, in senso streito, i programmi aventi sorgente libera.\nI programmi contegn\u00fci in Deepin.\nWPS Office o permette de sarv\u00e4 i file in ti formati de Microsoft Office (.doc, .xls, .ppt).\nLibreOffice o l'\u00e8 st\u00e6to \u00fctilzzou fin a deepin 2014.3 e o l'\u00e8 unna applicasion \"open source\". Ricordemmo che, a pr\u00f6va da validit\u00e6 de LibreOffice, questo software o l'\u00e8 st\u00e6to adottou da e amministrasioin p\u00fcbbliche de India, Cinna, Israele, Bras\u00ef e atri Paixi. In Italia l'\u00fctilizza a \u00c7itt\u00e6 metropolitann-a de Zena, ins\u00e9mme a \u00e2tri enti p\u00fcbblichi.\nComme ottegn\u00ef Deepin.\nQuesto software o p\u00f6 esse scaregou da Internet into scito ofi\u00e7ia. Pe impar\u00e4 a us\u00e4 Deepin l'\u00e8 consegiabile affidase a un manuale; fra i tanti (a stampa \u00f2 virtuali) se limitemmo chi a ricord\u00e4 (a chi g'ha unna \u00e7erta padronansa de l'ingleise) i \"tutorials\" de Wuhan Deepin Technology Co., Ltd (anche questi son disponibili in forma libera e de badda in sce Internet)."}
{"id": "13790", "revid": "1211", "url": "https://lij.wikipedia.org/wiki?curid=13790", "title": "Neverland Ranch", "text": "Neverland Ranch o l'\u00eaa o ter\u00e9n de propiet\u00e6 do cantante e pop star Michael Jackson co-a seu c\u00e2za, o seu parco de dem\u00f4e e 'na v\u00ecgna. O ranch o s'atreuva into Stato da Santa Barbara County inta California.\nO cantante o gh'aiva d\u00e6to sto nomme chi pensando a-a f\u00f6a de Peter Pan."}
{"id": "13796", "revid": "12052", "url": "https://lij.wikipedia.org/wiki?curid=13796", "title": "Ninno Bixio", "text": "Gi\u0153umo \"Ninno\" Bixo (o Bixio), patrioto, gener\u00e2 e polittico italian (Zena, 2 ottobre 1821 \u2013 Banda Aceh, 16 dicembre 1873).\nV\u00ectta.\nUrtimo de \u0153utto fr\u00e6, o perdette a mo\u00e6 mentre o l'ea ancon figgi\u0153u (1830), e percose o po\u00e6, passao a segonde no\u00e7\u00e7e, o no se cur\u00f2 de l\u00ea, o l'arest\u00f2 abbandonao a l\u00ea m\u00e6ximo, e doppo un'infan\u00e7ia priva de ogni conforto o s'imbarc\u00f2 comme mocciaccio inte 'n bregantin ch'o partiva pe l'America.\nTornao a Zena, i fr\u00e6 o costrenzettan a arrol\u00e2se inta m\u00e6\u00f1a sarda. Nonostante o so carattere impetozo e t\u00e1votta rebello, o Ninno Bixo, pe a dua esperien\u00e7a f\u00e6ta in m\u00e2, o seppe cattiv\u00e2se l'affetto di supeio\u00ee e o fu promosso a-o grao de aspirante, ma, no poendose liber\u00e2 da-o so incessante dexideio d'avventua, o lasci\u00f2 o servi\u00e7\u00e7io regio e o part\u00ec con doi amixi, o Parodi e o Tin, insce 'na nave america\u00f1a in rotta pe Sumatra. A monotonia e a mognaja da vitta de bordo spinzettan i tr\u00e6 a-a fuga. Into tentativo o Parodi o mo\u00ec, devoao da-i pescichen, i \u00e2tri doi ariescin a tocc\u00e2 t\u00e6ra, sfinii. Doppo varie vexende fun repiggi\u00e6 da-o so capitagno e conduti a Niorche (1846).\nA-i primmi do 1847 o B. o l'ea a Pariggi, ospite de so fr\u00e6 Lusciandro, e ch\u00ec o conosceiva o Mazzin. Tornao a Zena e vegnuo amigo do Mameli, o l'in\u00e7\u00f2 e o fu cappo de dimonstra\u00e7ioin politiche e de atti ardii. O 4 de novembre in Cia\u00e7\u00e7a Duc\u00e2 o l'afferr\u00f2 pe a brilla o cavallo de Carlo Alberto, in\u00e7itando o re a varc\u00e2 o Texin.\nScciuppao a gu\u00e6ra, o cor\u00ec a combatte, e fu a Governolo, a Vi\u00e7en\u00e7a, a Trevizo, ardente e generozo inte battagge, delongo pronto a url\u00e2, a giastemm\u00e2, a critic\u00e2. Verso a fin do 1848 o l'intr\u00f2 inta legion italia\u00f1a do Gaibado.\nProclam\u00e2 a Repubbrica Roma\u00f1a e sbarc\u00e6 i Fran\u00e7eixi a \u00c7ivitavegia, o fu lat\u00f4 da protesta de l'Assemblea constituente a-o gener\u00e2 Oudinot. O 30 d'arv\u00ee 1849 o se distinse a San Pancra\u00e7io, compindo di atti che parsan di \"conti fantasteghi de bravate orlandesche\" e o 9 de mazzo pe-o so valorozo contegno a Palestri\u00f1a o fu nominao capitan. O 3 de zugno, agiuttante do Gaibado, o se crov\u00ec de groia a Villa Corsci\u00f1a, donde o combattimento o fu ciu incagnio e decixivo. Una graviscima feria a lev\u00f2 a-a lotta questo \"\u00f3fi\u00e7i\u00e2 d'\u00e2te spian\u00e7e\", into qu\u00e6 molti viddan resciuscitao o Zane de Bande Neigre. O fu ricoverao insemme co-o Mameli a l'uspi\u00e2 di Pellegrin.\nCheita a Repubbrica, o Bixo o tornava a Zena e missose a studi\u00e2 o ghe conseguiva o diploma de capitan de longo corso, da p\u0153u o se spozava e o navegava pe sei anni continnoi. A-a vigilia da gu\u00e6ra contra l'Aostria o s'improvviz\u00f2 scrit\u00f4, e o fond\u00f2 e diresse un giornale, o \"San Zorzo\" (da p\u0153u \"Na\u00e7ion\"). Into 1859 o l'ebbe o comando de un battaggion di Caccioei di Arpe e o fu ancon quello de Romma, ardente e temeraio, da-o Po a-o Stervio, onde o fu sorpreizo da Villafranca. O fu da p\u0153u in Tosca\u00f1a, inte l'ezer\u00e7ito da Liga de l'Italia \u00e7entr\u00e2, a comandaghe un reggimento, torna a-o scianco do Gaibado.\nScciuppao l'insurre\u00e7ion da Se\u00e7ilia into 1860, o fu un di ciu fervidi preparato\u00ee da spedi\u00e7ion di Mille; o comand\u00f2 o \"Lombardo\" scin a Marsala; o combatt\u00e8 a Calatafimi, donde, a-a testa do primmo battaggion, o l'apparse mirabile pe a parte ch'o l'ebbe inte l'a\u00e7ion. A l'ingresso in Palermo o fu ferio e, sdegnozo de cue, o se trasse da l\u00ea a balla da-e carne. O carattere impetozo o provoc\u00f2 una gran caladda co l'Agnetta a-o mort\u00f3io de T\u00fck\u00f6ry (e ne segui l'anno doppo un duello tra i doi in Svi\u00e7\u00e7era). Misso a-a testa de una brigadda o fu mandao a reprimme i dezordini de Bronte, rea \"de leiza umanit\u00e6\", e o ghe fu punit\u00f4 inezorabile. Passao in Calabria, inte l'attacco de Reggio o l'ebbe o cavallo ama\u00e7\u00e7ao e o fu fejo a un bra\u00e7\u00e7o (21 agosto). O 7 settembre o l'ea a-o Vallon de Rovito, e insce o l\u0153ugo do mart\u0153uio di Bandea o l'\"in\u00e7endi\u00f2 l'aia\" co-in discorso breve, vibrao e tempestozo. O razonse a Nappoi o Gaibado, che inte giorn\u00e6 do Volturno o gh'affid\u00f2 a poxi\u00e7ion di Ponti da Valle, donde o stocc\u00f2 l'urto do von Mechel.\nPromosso l\u0153ugotenente gener\u00e2 e eletto deputao, o misse paxe tra o Gaibado e o Cavour; o resse a divixon de Lusciandria, o l'ebbe di incareghi onoeivi e importanti. Into 1866 o parte\u00e7ip\u00f2 a Custoza a-e urtime fase da battaggia, respinzendo sdegnozo e intima\u00e7ioin de reiza. O Da Rocca o-o propose comme cappo de Stato Maggi\u00f4; atri pens\u00f2 a l\u00ea pe o Ministeio da M\u00e6\u00f1a. Into frev\u00e2 do 1870 o fu nominao senat\u00f4 e poco doppo o l'assonse o comando da divixon de Bologna. Into succescivo settembre o fu ciammao a f\u00e2 parte do corpo d'opia\u00e7ioin int'o stato pontifi\u00e7io e o 20 de quello meize o l'intr\u00f2 in Romma contemporaniamente a-e truppe do gener\u00e2 Cadorna.\nSeparaose finalmente da l'ezer\u00e7ito co-in memorabile orde do giorno, o se dette a-a constru\u00e7ion de un bastimento in f\u00e6ro, ch'o ciamm\u00f2 \"Maddaloni\", co-o qu\u00e6 o vi\u00e1gi\u00f2 quarche meize inte l'ar\u00e7ipelago maleize. Un'epidemia colerica, propagaase into so equipaggio, a l'amortava quella fibra ecce\u00e7ion\u00e2 de navegat\u00f4, de sordatto, de patriotto, o 16 dexembre 1873, into porto de Aceh, inte l'izoa de Sumatra (a-a giorn\u00e2 dancheu in Indon\u00e9xia) A so sarma a fu port\u00e2 da l'armiraggio Canev\u00e2, into 1877, a Zena e deposta into \u00c7imiteio monumentale de Stagen."}
{"id": "13798", "revid": "10132", "url": "https://lij.wikipedia.org/wiki?curid=13798", "title": "Zane de Bande Neigre", "text": "Zane di Meghi (it: Giovanni de' Medici, detto \"dalle bande nere\") d\u00eeto de Bande Neigre (Forl\u00ec, 6 arv\u00ee 1498 \u2013 Mantoa, 30 novembre 1526), condut\u00ea.\nV\u00ectta.\nO nascette a Forl\u00ec o 6 arv\u00ee 1498 da Catt\u00e6\u00f1a Ri\u00e6a Sfor\u00e7a e da Zane di Meghi (o \"Popolan\"), de 'n rammo cadetto da cazadda, za opoxit\u00f4 do P\u00ea e da p\u0153u ambasciao da repubbrica presso a scignoa de Forl\u00ec. Battezzao co-o nomme de Ludovigo, o l'ebbe da p\u0153u muao o nomme in Zane. Morto o po\u00e6 (15 settembre 1498), a-e primme mena\u00e7\u00e7e do Valentin, a mo\u00e6 a-o fe\u00e7\u00e7e port\u00e2 a Firen\u00e7e, e chie a-o razonse into luggio do 1501. Into 1509, ape\u00f1a unzenne, o Zane o perdette a mo\u00e6 asc\u00ec, e o fu educao sorvettutto da-o Iacopo Sarviao, do qu\u00e6 into 1517 o spos\u00f2 a figgia Maia ch'a ghe dette into 1519 un figgi\u0153u, Coximo, destinao a vegn\u00ee o primmo granducca de Tosca\u00f1a. Fin da foento o Zane o mostr\u00f2 un carattere energico e insoferente de fren. Comme capitan de ventua o fe\u00e7\u00e7e e primme pr\u0153uve, a cappo de \u00e7ento, da p\u0153u de quattro\u00e7ento cavalli leggi, inta gu\u00e6ra d'Urbin, 1516-17, e o fu d\u0153uviao da-o Lion X into 1520-21 pe tegn\u00ee a fren e Marche e l'Umbria. Inte l'aotunno do 1521 o parte\u00e7ipava a-a gu\u00e6ra ispano-pontifi\u00e7ia contra i Fran\u00e7eixi. L'anno doppo, morto o Lion X, o passava a-i Fran\u00e7eixi, e, doppo che-o so ezer\u00e7ito o l'ea st\u00e6to rotto a-a Bicocca, o ne protezeiva a retiadda. Sorve tutto o s'afermava, tornao co-i impei\u00e6, inte campagne do 1523-24, rivelando e so megio qualit\u00e6 e perfe\u00e7ionando a riorganizza\u00e7ion e a tattica de so famose \"bande\", che pe doe votte, a-a morte do Lion X e do so cappo, muon in neigre e gianche insegne.\nE sordatesche do Zane in questo periodo pan comprende una \u00e7inquante\u00f1a d'ommi d'arme (cavagei de grave armadua con seguito), duxento cavalli leggi e doemia fanti. I fanti ean tutti archebux\u00ea e costituivan un'e\u00e7\u00e7ellente fantaja leggia oposta a-a masciscia fantaja pezante di picch\u00ea svi\u00e7\u00e7ei e todeschi. An\u00e7i o l'introdusse l'uzo de transport\u00e2 di archebux\u00ea insce di apoxiti ronzin, pe acrescine a mobilit\u00e6.\nInto 1525 o Zane o passava pe-a segonda votta a-i Fran\u00e7eixi, e sotta Pavia o l'arestava feio o 18 de frev\u00e2, s\u00eai giorni primma da famoza battaggia. Doppo o fallimento da cosc\u00ec dita \"congiua do Moron\", a l\u00ea pensava o Macciavello, into mar\u00e7o 1526, comm'a l'unica perso\u00f1a bo\u00f1a a imped\u00ee che Firen\u00e7e e o stato pontifi\u00e7io cazessan definitivamente sotta 'na specce de protettoao spagn\u0153u. Scciupao a gu\u00e6ra da liga de Cognac, o Zane o fu creao cappo da fantaja italia\u00f1a. Chinao in Italia i lanzichenecchi, e penetr\u00e6 into serraggio de Mantoa, o Zane o gh'impediva de pass\u00e2 o Po a Borgoforte. S'inandiavan aloa verso Ostiggia, ma s'atrovavan sorvavan\u00e7\u00e6 a Goernolo da-o Zane, ch'o miava a serrali fra o Po e e paludde de Mantoa, sen\u00e7a lasciaghe via de scampo. Senonch\u00e8 o 25 novembre o Zane o cazeiva fejo da 'n corpo de farconetto do ducca de Fer\u00e6a. Transportao a Mantoa a feria a s'incancren\u00ec e l\u00ea o mo\u00ec o 30 novembre 1526. \nPeiva cosc\u00ec l'unnico chi avi\u00e6 posciuo resolev\u00e2 e sciorte di arme italia\u00f1e dando vitta dueive a 'na fantaja italia\u00f1a de tiato\u00ee no inferi\u00f4 a quella spagnolla, e a 'na cavalaja precoritrixe da cavalaja moderna."}
{"id": "13799", "revid": "3941", "url": "https://lij.wikipedia.org/wiki?curid=13799", "title": "Umb\u00efa", "text": ""}
{"id": "13812", "revid": "7530", "url": "https://lij.wikipedia.org/wiki?curid=13812", "title": "Nichiozo Macciavello", "text": "Nichiozo di Macciavelli - Pensat\u00f4 e lettiao (Firen\u00e7e 3 mazzo 1469 - 21 zugno 1527). \nBiograf\u00eca.\nFiggio de Benardo, dott\u00f4 in lezze (1430 \u00f2 1431-1500), e de B\u00e6rtomea di Nelli. O l'ebbe doe s\u0153u ciu grende, Primaveja (1465-1500) e Margaita, nasciua do 1468, e un fr\u00e6 men\u00f4, Totto, ecclexastego.\nIn vorg\u00e2 o se firmava \"Nichol\u00f2 Machiavegli\", in latin \"Nicolaus Machiavellus\".\nGra\u00e7ie a-i \"Regordi\" do po\u00e6 relativi a-i anni 1474-87, semmo ch'o studi\u00f2 grammatica da-o 1476, abaco da-o 1480, e che da-o 1481 o segu\u00ec e le\u00e7ioin de grammatica de mess\u00ea Paolo Sascio da Ron\u00e7iggion int'o Studio fiorentin. O conobbe scin da l'adolescen\u00e7a di clascichi latin comme Livio e Giustin e a-a pi\u00f1a zoene\u00e7\u00e7a dovi\u00e6 appartegn\u00ee una lettua filozoficamente impegnativa comme quella de Lucre\u00e7io. L'\u00e8 poscibile asc\u00ec che doppo o 1494 o Macciavello o frequentesse e le\u00e7ioin de Mar\u00e7ello Vergilio a-o Studio. No gh'\u00e8 pr\u0153uva ch'o conoscesse o grego. \nTra o 1492 e o 1494 o \u00e7erc\u00f2 de strenze rapporti con Giuian di Meghi, destinataio, foscia, do capitolo pasto\u00e2 in ter\u00e7a rimma \"Poscia che a l'ombra\" (\"P\u0153uscia ch'a l'ombra\") e da can\u00e7on a ballo \"Se avessi l'arco e l'ale\" (\"Se gh'\u00e6se l'\u00e6rco e i ae\"). Cheiti i Meghi e affermaase l'aotorit\u00e6 do Savonaola, o Macciavello o s'avvexin\u00f2 a quelli setto\u00ee de l'aristocra\u00e7\u00eda che, doppo una fase de amb\u00edgo consenso, passon a l'opoxi\u00e7ion averta inti confronti do fr\u00e6 e ne provocon a roi\u00f1a. In questa luxe se spiega comme, intrao in concorso fin da-o frev\u00e2 1494 pe un min\u00f4 \u00f3fi\u00e7io, subito doppo o supri\u00e7\u00e7io do Savonaola (23 mazzo), o Macciavello o foise dexignao (28 mazzo) e nominao (19 zugno) segretaio da segonda can\u00e7elaja; da-o 15 zugno o fu asc\u00ec segretaio di Dexe. P\u0153u d\u00e2se che a nommina a foise asc\u00ec favoiia da Mar\u00e7ello Virgilio, da-o frev\u00e2 primmo can\u00e7el\u00ea. \nL'attivit\u00e6 \u00f3fi\u00e7i\u00e2 do o Macciavello a l'\u00e8 document\u00e2 da un'imponente m\u00f3le de scriti, pe o ciu coresponden\u00e7a tegnua, in nomme de di organi do goerno \u00e7entr\u00e6, co-i fon\u00e7ionai e i comandanti milit\u00e6 spanteg\u00e6 pe-o dominnio fioentin. Ma ancon ciu importante, pe quella \"espeien\u00e7a de cose moderne\" ch'a vegne rivendic\u00e2 inta primma pagina do \"Principe\", l'\u00e8 o servi\u00e7\u00e7io diplomatico ch'a-o Macciavello tocc\u00f2 de desg\u0153ugge presso e prin\u00e7ip\u00e6 corte italia\u00f1e e strangee. Poeiva \u00f4tr'a \u00e7o avvegn\u00ee che a o Macciavello vegnissan recesti, da di membri da scignoria \u00f2 di organi assemble\u00e6, di rapporti speci\u00e6 in sce de costioin do dominio, oss\u00e6 in sce-i risurt\u00e6 de miscioin otra confin: do mazzo 1499 l'\u00e8 a primma pr\u00f3za politica conserv\u00e2, o \"Discorso sorve Piza\", scrito foscia pe una Consurta. Into luggio o Macciavello o re\u00e7evette o primmo incarego diplomatico de rilevo, una miscion presso Catt\u00e6\u00f1a Sfor\u00e7a, contessa de Forl\u00ec. L'anno doppo o fu inviao, con Fran\u00e7esco da Caza, in Fran\u00e7a pe richiede a l'alliao un mao impegno inta gu\u00e6ra piza\u00f1a (a miscion a du\u00f2 da-o luggio 1500 a-o zen\u00e2 1501). Fra i scriti lig\u00e6 a questo soggiorno fran\u00e7eize spiccan o \"Discursus de pace inter imperatorem et regem\" (prob. arv. 1501) e i aregordi \"De natura gallorum\" (elaborao fin a-o 1503). \nInte l'aotunno do 1501 o Macciavello o spos\u00f2 a Maietta Corsci\u00f1a (da-a qu\u00e6 o l'ebbe Primia\u00f1a, Benardo, Lodovigo, Guiddo, Peo, Bacci\u00f1a e Totto). Into zugno de l'anno seguente o fu coadiut\u00f4 de Fran\u00e7esco Soderin inte l'ambasci\u00e2 a-o Cesare Borgia, alloa impadroniose de Urbin; da l'ottobre 1502 a-o zen\u00e2 1503 o desgugette una segonda liga\u00e7ion a-o Valentin, in coinciden\u00e7a co-a rebellion di l\u0153ugotenenti che o Borgia o dom\u00f2 ricorindo a l'astu\u00e7\u00e7ia e a-a crudelt\u00e6. Da l'ottobre a-o dexembre do 1503 o Macciavello o fu in miscion a Romma pe segu\u00ee o conclave da-o qu\u00e6 sciort\u00ec eletto Giulio II; da-o zen\u00e2 a-o mar\u00e7o 1504 o fu torna a-a corte do re de Fran\u00e7a. Intanto, into settembre 1502, l'ea st\u00e6to eletto confaon\u00ea perpetto da repubbrica fiorenti\u00f1a Peo Soderin, a chi o Macciavello o se lig\u00f2 de scincea, ma no acrittica, fedelt\u00e6. Inta discuscion e inti confliti, ben fito aspi, fra o confaon\u00ea e i ottimati, o Macciavello o l'interv\u00e8gne indirettamente attraverso a reda\u00e7ion de promemoia e documenti consurtivi (comme e importante \"Paole da dighe sorve a provixon di din\u00e6\", mar\u00e7o 1503, e o discorso \"Do moddo de trat\u00e2 i popoli da Valdecia\u00f1a rebell\u00e6\", do luggio 1503) e in primma perso\u00f1a co-o poemetto in ter\u00e7i\u00f1e dantesche \"Compendium rerum decemnio in Italia gestarum\" (finio into novembre 1504, ma d\u00e6to a-e stampe solo che into 1506 co-o titolo \"Decemnale\"), ch'o l'\u00e8 'na viva\u00e7e cronistoia di anni 1494-1504. comme pr\u0153uva asc\u00ec i urtimi versci do poemetto (\"... ma sai\u00e6 o cammin fa\u00e7ile e curto / se voi o tempio arvisci torna a Marte\"), o Macciavello o se dedic\u00f2 con speci\u00e2 pascion a-o progetto de una mili\u00e7\u00e7ia \"proppia\" da repubbrica, oss\u00e6 form\u00e2 da \u00e7itten e sudditi, no da di mer\u00e7enai ni da di alli\u00e6 strangei. \nA-o progetto ean fortemente avversi i ottimati; nonostante o sostegno do carden\u00e2 Fran\u00e7esco Soderin, soltanto into dexembre 1505 se poette inandi\u00e2 o reclutamento e l'addestramento di primmi contingenti. A provvixon definitiva a fu vot\u00e2 o 6 dexembre 1506, insci-\u00e2 base de un documento steizo da-o Macciavello (\"A caxon de l'ordenan\u00e7a\"). Tra l'agosto e l'ottobre de quell'anno o Macciavello o l'aiva f\u00e6to un'\u00e2tra liga\u00e7ion de gran relevo, torna presso a corte pap\u00e2, oss\u00e6 a-o seguito do Giulio II in marcia a traverso l'Ombria e a Romagna pe 'na campagna contra i bacanetti do l\u0153ugo: a-i eventi de quella spedi\u00e7ion aludde l'importante epistola a Zane Batesto Soderin, nota comme \"Ghiribizzi\" (13-27 settembre), a qu\u00e6 mateia a passa in gran parte into coevo capittolo \"Di Fortuna\", in ter\u00e7i\u00f1e, indri\u00e7ao a-o m\u00e6ximo Soderin. Nominao da p\u0153u (12 zen\u00e2 1507) can\u00e7el\u00ea di N\u0153uve \u00f3fi\u00e7i\u00e6 da mili\u00e7\u00e7ia fiorenti\u00f1a, o Macciavello o s'\u00f3cup\u00f2 ancon do reclutamento into contado. Into zugno o fu dexignao pe una miscion presso l'imperat\u00f4 Mascimilian, ma subito doppo, pe l'\u00f3poxi\u00e7ion da parte aristocratica, revocao e sostituio da Fran\u00e7esco Vetto\u00ee (l'\u00e8 foscia de questi tempi un capitolo in ter\u00e7i\u00f1e intitolao apponto a l\"Ingratitudine\"; motivi analoghi resegondan into \"Canto dei ciurmadori\", scrito pe o carlev\u00e2 do 1509; fra o 1502 e o 1524 o Macciavello o scrisse \u00e2tri \u00e7inque \"canti carnascialeschi\"). Solo a-a fin do 1507 o confaon\u00ea o l'ariesc\u00ec a f\u00e2 part\u00ee pe o Tirollo o Macciavello asc\u00ec, con fon\u00e7ioin de segretaio. A-o ritorno in patria, into zugno 1508, questi o steize un \"Rapporto di cose della Magna\" (da p\u0153u transformao into \"Ritracto di cose della Magna\", 1509-12). \nTornao a-i so \u00f3f\u00ec\u00e7\u00e7i milit\u00e6, o l'ebbe parte noteive inta riconquista de Piza (4 zugno 1509) doppo chinz'anni de rebellion. Into novembre-dexembre o fu a Vero\u00f1a presso l'imperat\u00f4, ch'o l'ea intervegnuo personalmente inta gu\u00e6ra da liga de Cambrai contra Vene\u00e7ia; a questo soggiorno apparten o capitolo \"De l'ambi\u00e7ion\", dedicao a Luigi Gui\u00e7\u00e7ardin. Into zugno-ottobre o torn\u00f2 pe a ter\u00e7a votta in Fran\u00e7a: a miscion concruza, o comen\u00e7\u00f2 a elabo\u00e2 un \"Ritracto di cose di Francia\" (lasciao, imperfetto, doppo o 1512). Intanto o contrasto fra o pappa e i Fran\u00e7eixi o s'ea aggravao e a poxi\u00e7ion da repubbrica fiorenti\u00f1a a se fava sempre ciu difi\u00e7\u00e7ile. A o Macciavello tocc\u00f2 n\u0153uve incomben\u00e7e milit\u00e6 e delic\u00e6 servi\u00e7\u00e7i diplomateghi: in Fran\u00e7a (settembre-ottobre 1511), quindi a Piza (2-11 novembre) presso o con\u00e7ilio di carden\u00e6 contrai a Giulio II, pe induli a lasci\u00e2 o territoio fiorentin. Doppo a terribile battaggia de Ravenna e o retio di Fran\u00e7eixi da-a Lombardia, e for\u00e7e milit\u00e6 spagnolle a-o seguito do carden\u00e2 Zane, cappo da famiggia di Meghi e ligao pontifi\u00e7io, intron in Tosca\u00f1a (agosto 1512). E fantaie fiorenti\u00f1e fun annint\u00e6 e Prao sottoposta a un spaventozo sacchezzo (29 agosto); doi giorni doppo P\u00ea Soderin o dovette fuzz\u00ee da Firen\u00e7e. \nDoppo un breve interregno, i Meghi pigion o poei (16 settembre). O Macciavello o l'aiva exortao i vin\u00e7ito\u00ee a continu\u00e2 a linnia antiottimati\u00e7\u00e7ia do Soderin (appello \"Ai Palleschi\", fin d'ottobre - primmi de novembre), ma o 7 novembre o fu cassao da l'\u00f3f\u00ec\u00e7\u00e7io e o 10 condannao a un anno de confin entr'o dominio fiorentin. Sospettao de avei pigiao parte a-a conzua ordia da A. Cappoin e P. Boscoi contra i Meghi, o 12 frev\u00e2 do 1513 o fu arrestao e tortuao. P\u00e2 ch'o reizeghesse o c\u00e0r\u00e7ie perpetto e o l'evittesse gra\u00e7ie a Giuian di Meghi (a-o qu\u00e6 o Macciavello o l'invi\u00f2 da-a prexon doi sonetti), e o fu condannao a pag\u00e2 una manlevaja. Ma, doppo pochi giorni, o poette sciort\u00ee de prexon gra\u00e7ie a l'amnistia seguia a l'ele\u00e7ion pap\u00e2 de Zane di Meghi (Lion X, 11 mar\u00e7o). \nO Macciavello o se reti\u00f2 inta tegnua de l'Aberga\u00e7\u00e7o, a Sant'Andria in Percusci\u00f1a. E ch\u00ec, mentre o tentava in ogni moddo de \u00f3tegn\u00ee quarche incarego da-i n\u0153uvi segno\u00ee, specce attraverso l'amixi\u00e7\u00e7ia de doi faoto\u00ee medi\u00e7ei comme i fr\u00e6 Paolo e Fran\u00e7esco Vetto\u00ee, o compoze foscia un tratao in sce-e repubbriche (destinao a trasfondise inti \"Discorsci\"), un segondo \"Dexenn\u00e2\" (incomp\u00edo), a \"memoia\", \u00f2 \"novella tragica\", insci\u00f4 \"Tradimento do ducca Valentin a-o Vitello\u00e7\u00e7o Vitelli, Olivioto da Fermo e atri\" e sorvettutto o breve tratao \"De principatibus\", universalmente notto co-o tittolo che gh'appric\u00f2 a stampa roma\u00f1a do 1532: \"Il Principe\". A primma parte de l'opuscolo (captitoi I-XI) a spiega qu\u00e6 seggian i generi di prin\u00e7ipati: ereditai, n\u0153uvi, mescci de una parte antiga e de u\u00f1a n\u0153uvamente aquixia; qu\u00e6 i moddi de t\u00e2 accatto: virt\u00f9 e for\u00e7e proprie, fortu\u00f1a con for\u00e7e atrui (o settimo capittolo o l'\u00e8 imperniao insci\u00e2 figua do Valentin, cho l'ebbe o prin\u00e7ipato gra\u00e7ie a-o po\u00e6, Lusciandro VI, e a-a morte de l\u00ea o-o perdette, nonostante i so gesti de e\u00e7\u00e7ellente virt\u00f9 politica), o delitto, o fav\u00f4 di con\u00e7ittadin. Doppo i trei capittoli dedic\u00e6 a-i desp\u00e6gi tipi de ezer\u00e7ito (mer\u00e7enaio, aoxiliaio, proppio, mesccio), o Macciavello o discutte e qualit\u00e6 pe-e qu\u00e6 un prin\u00e7ipe, oss\u00e6, in gener\u00e2, un cappo politico, o l'\u00e8 l\u00f3d\u00e0o \u00f2 vituperao: contra a tradi\u00e7ion moralistega, l'aot\u00f4 o l'afferma o val\u00f4 supremmo da \"veit\u00e6 effettuale\", saiv'a d\u00ee a necescit\u00e6 de affront\u00e2 i \u00e2tri ommi pe quello che son e no pe quello che dovieivan \u00ease. Infin, spiegao percose i segno\u00ee d'Italia han perso i so stati de fronte a-e invaxoin strangee (cap. XXIV) e riassonta a proppia complessa dotri\u00f1a da fortu\u00f1a (cap. XXV), o Macciavello o voze un'appascion\u00e2 exorta\u00e7ion a-a caza di Meghi perch\u00e9 a ghie un rescatto italian contra o \"barbaro dominio\" de Spagn\u0153u e Svi\u00e7\u00e7ei. O libretto o fu concepio e steizo tra l'aotunno do 1513 e l'arv\u00ee do 1514; o doveiva \u00ease indri\u00e7ao a-o Giuian, ma infin o-o dedic\u00f2 a-o zoeno Loen\u00e7o de P\u00ea di Meghi, o futuo ducca d'Urbin, che da-a st\u00e6 do 1513 o rezeiva a segnoia mega in Firen\u00e7e.\nDoppo quarche poxitivo segno de riscontro (a-i primmi do 1515, o Macciavello o fu consurtao in mateia milit\u00e2 e o compose i \"Ghiribizi d'ordinanza\"), da-o m\u00e6ximo \u00e7entro do poei medi\u00e7eo, oss\u00e6 da-a corte de Romma, v\u00e8gne un fermo denego a ogni riabilita\u00e7ion do Macciavello (frev\u00e2 do 1515). Inti meixi succescivi o Macciavello o s'accost\u00f2, pertanto, a un gruppo de zoeni letti\u00e6, de inspia\u00e7ion repubbrica\u00f1a, ch'o se riuniva inti \u00e7ellebri Orti Ori\u00e7ell\u00e6 attorno a Coximo Ruxell\u00e6. A quest'urtimo e a Zanobi Buondelmonti son dedic\u00e6 i \"Discorsi sorve a primma deca de Tito Livio\" (1513-17 circa), o caod\u0153uvia maciavellian, grandioza \u0153uvia de medita\u00e7ion storico-politica in forma de libera gl\u00f3sa a-o testo livian. I m\u00e6ximi Coximo e Zenoggio, con Battesto da Balla e Luigi Alaman, son interlocuto\u00ee da-a rente a-o protagonista Fabri\u00e7\u00e7io Colonna inti dialoghi \"De re militari\" (ciu noti comme \"Arte da gu\u00e6ra\", compii tra a fin do 1519 e a st\u00e6 do 1520), inta qu\u00e6 a l'\u00e8 ribadio a necescit\u00e6 de ritorn\u00e2 a-i prin\u00e7ippi de l'arte milit\u00e2 roma\u00f1a, e sorvettutto a-o modello da \"popola\u00e7ion arm\u00e2\" contra l'uzo moderno di mer\u00e7enai, otr'a-o predominio de l'infantaja contra quello da cavallaja e de l'artaggiaja. \nInsci\u00f4 versante sccettamente lettiaio o Macciavello o l'atteize in questi anni a l'am\u00e2o poemetto in ter\u00e7i\u00f1e \"L'aze d'\u00f3o\" (incompio) e a-o vorgaizamento de l\"'Andria\" do Teren\u00e7io; o scrisse \u00f4tr'a \u00e7o a splendida \"Foa\" mizogina de Belfagor ar\u00e7idiao, e asc\u00ec una raffin\u00e2 serenata in ottave. Doppo a morte do Loen\u00e7o (4 mazzo 1519) a diffiden\u00e7a da famiggia dominante inti confronti d'o Macciavello a parse finarmente amerm\u00e2se. Gra\u00e7ie a-i boin \u00f3f\u00ec\u00e7\u00e7i do Loen\u00e7o Strozzi o fu ri\u00e7ev\u00fao da-o Giulio di Meghi (mar\u00e7o do 1520); a l'in\u00e7irca int'o m\u00e6ximo periodo, fu rappresentao in Firen\u00e7e a \"Mandragola\", che subito doppo pappa Lion o vosse vedde a Romma asc\u00ec (comme aregorda P. Giovio). Quella ch'a l'\u00e8 parsciua a tanti a megio comedia do nostro Renascimento a mette in scena a beffa zug\u00e2 da-o parascito Ligurio a-i danni do stolto mess\u00ea Nicia, ch'o finisce pe mette, co-e proppie moen, into letto da mogg\u00ea Lucre\u00e7ia o zoeno Callimaco de l\u00ea i\u00f1amoao; attraverso una tramma ben serr\u00e2, de estra\u00e7ion decamionia\u00f1a, a \"Mandragola\" a se caratterizza pe-a rapprezenta\u00e7ion grottesca de un mondo aff\u00e6to sp\u0153uggio de valo\u00ee, into qu\u00e6 l'orden\u00e2ia ra\u00e7ionalit\u00e6 di beffato\u00ee a mette in amaa caregatua e \"regole\" da grande politica. \nInta st\u00e6 do 1520 o Macciavello o comp\u00ec una miscion semiofi\u00e7i\u00e2 a Lucca, componendo in quell'\u00f3caxon un \"Sommaio de cose de Lucca\" e un exer\u00e7i\u00e7\u00e7io de proza storica, a \"Vitta de Castru\u00e7\u00e7o Castrachen\", dedic\u00e2 a Z. Buondelmonti e Luigi Alamanni. L'8 de novembre, infin, o fu \"conduto\" da-o Studio pe compo\u00f1e i annali fiorentin e sbrig\u00e2 di atre incomben\u00e7e politico-lettiaie (fra e qu\u00e6 sai\u00e2 da conscider\u00e2 asc\u00ec o pai insce-a riforma constitu\u00e7ion\u00e2, \"Discursus florentinarum rerum post mortem iunioris Laurentii Medices\", 1520-21). Va registrao asc\u00ec a miscion do mazzo 1521 a-o capitolo di Fr\u00e6 meno\u00ee in Carpi pe conto di \u0152utto de Pratica, sorvettutto perch\u00e9 in quella \u00f3caxon s'approfond\u00ec l'amixi\u00e7\u00e7ia fra o Macciavello e Fran\u00e7esco Gui\u00e7\u00e7ardin, alloa governat\u00f4 de Modena, e tra i doi commen\u00e7\u00f2 a intre\u00e7\u00e7\u00e2se un scangio epistol\u00e2 strazordenaio pe fine\u00e7\u00e7a psicologica e viva\u00e7it\u00e6 lettiaia (atrettanto importante in questo senso son arcu\u00f1e lettie do Macciavello a Fran\u00e7esco Vetto\u00ee remontante a-i anni 1513-14). \nInte l'agosto seguente, o Macciavello o poette stamp\u00e2 \"L'arte da gu\u00e6ra\", presso Zonti de Firen\u00e7e, con dedica a Loen\u00e7o Strozzi. Mentre o continoava a lao\u00e2 a-i annali fiorentin, o l'interv\u00e8gne ancon into dibattito insci\u00e2 n\u0153uva constitu\u00e7ion (\"Minuta di provvisione\" de l'arv\u00ee 1522); poco doppo, t\u00e2 dibattito o se concruze bruscamente co-a scoverta e a represcion de una conzua antimega ordia da Z. Buondelmonti e L. Alamanni: o m\u00e6ximo Macciavello o n'ebbe quarche \"imputa\u00e7ion\", se no un v\u00eao e proppio sospetto de compli\u00e7it\u00e6. O torn\u00f2 a concentr\u00e2se in sce l'\u0153uvia lettiaia e into zugno do 1525 o present\u00f2 a-o dedicataio Giulio di Meghi, che da-o novembre do 1523 o l'ea montao a-o s\u0153uggio pontifi\u00e7io co-o nomme de Cremente VII, i \u0153utto libbri de \"Istoie fiorenti\u00f1e\": queste van da-a fonda\u00e7ion da \u00e7itt\u00e6 a-o 1492, ma g'han pe v\u00eao soggetto o conflito \u00e7iv\u00ee in Firen\u00e7e, da-o scontro fra guerfi e ghibellin a-a vittoia di Meghi; o Macciavello o ripensa a stoia da so \u00e7itt\u00e6, stra\u00e7i\u00e2 da-a partexanaja, a contrasto con quella de Romma antiga. \nInto zen\u00e2 do 1525 o Macciavello o l'aiva f\u00e6to rappresent\u00e2 a Firen\u00e7e a commedia amooza \"Clizia\", bas\u00e2 insci-\u00e2 \"Casina\" de Plaoto. A l'aotunno do 1524 pori\u00e6 invece remont\u00e2 un cuiozo \"Dialogo\" insci-\u00f4 \"fiorentinismo\" do Dante, co-o qu\u00e6 o Macciavello o vosse intervegn\u00ee inte polemiche lengoisteghe do tempo (l'aotenti\u00e7it\u00e6 do testo a l'\u00e8 st\u00e6ta longamente discussa). A scitoa\u00e7ion politica a l'andava intanto faxendose ciu luvega, doppo a sconfita di Fran\u00e7eixi a Pavia (24 frev\u00e2 1525) da parte di Spagnolli e Impei\u00e6. O Macciavello fu inviao in Romagna, presso F. Gui\u00e7\u00e7ardin, pe organizzaghe a mili\u00e7\u00e7ia (zugno); inte l'arv\u00ee do 1526 o fu nominao can\u00e7el\u00ea di procuoei a-e miage. Into mazzo, a Cognac, se strenzette una liga tra o pappa, i Fiorentin, i Fran\u00e7eixi e i Vene\u00e7ien contra l'imperat\u00f4 Carlo: fito a gu\u00e6ra a s'a\u00e7\u00e7eize inte l'Itallia settentrion\u00e2 e o Macciavello o segu\u00ec con varie incomben\u00e7e e vexende belliche. P\u00e2 ch'o s'attroese a \u00c7ivitavegia quande, into reverso gener\u00e2 da liga (o 6 mazzo 1527 Romma a v\u00e8gne missa a-o sacco), i Meghi fun scacci\u00e6 da Firen\u00e7e e fu restaor\u00e2 a repubbrica (17 mazzo). I n\u0153uvi governanti, de estra\u00e7ion savonaolia\u00f1a, no ean favoeivi a o Macciavello, ch'o no fu reciammao in \u00f3f\u00ec\u00e7io. O l'ea, in effetti, za minao into fixico e o s'amort\u00f2 (\"burlando\", segondo a lezendia) o 21 zugno tra i pochi amixi arest\u00e6: Buondelmonti, Alamanni, Strozzi. O fu sepelio in Santa Croxe l'undeman."}
{"id": "13818", "revid": "7530", "url": "https://lij.wikipedia.org/wiki?curid=13818", "title": "San Zenexo", "text": "Zenexo santo e martire, protett\u00f4 di atto\u00ee. O s\u00f2 emblema a l'\u00e8 'na maschera. Se festezza o 25 agosto.\nDe l\u00ea possedemmo un'agiografia ch'a remonta a-o VI secolo, a \"Passo S. Genesii\"\nInto 303, quande l'imperat\u00f4 Diocle\u00e7ian o v\u00e8gne a Romma, o fu accugeito co-a ciu gran magnifixen\u00e7a. Fra e feste, se dette asc\u00ec de rappresenta\u00e7ioin tiatr\u00e6, in so prezen\u00e7a. Un di commi\u00e7i prin\u00e7ip\u00e6, Zenexo, o vosse mette in burla e \u00e7eimonie do batteximo di crestien. O l'ea seguo de f\u00e2 rie i spettato\u00ee.\nPostose dunque in letto insci-\u00f4 parcoscenico o se finzette marotto e se commen\u00e7\u00f2 questo dialogo:\n\"\u2013 Ah, m\u00e6 amixi, me sento adosso un grave peizo, e vorri\u00e6 ben \u00ease liberao!\"&lt;br&gt;\n\"\u2013 Cose faiemo pe levate sto peizo?\"&lt;br&gt;\n\"\u2013 Quante sei mai privi de intendimento! Mi son ressoluo de mo\u00ee crestian affinch\u00e8 D\u00ea o me re\u00e7eive into so regno, comme quelli che, pe assegu\u00e2 a so sarve\u00e7\u00e7a, han renun\u00e7iao a l'idolatria e a-a supersti\u00e7ion.\"&lt;br&gt;\nAlloa se ciamm\u00f2 doi atto\u00ee, un di qu\u00e6 o rappresentava o pr\u00e6ve e l'\u00e2tro l'exor\u00e7ista. Vegnui a-o letto do marotto ghe dissan:\n\"\u2013 Perch\u00e8, figgio, ti ne f\u00e6 ch\u00ec vegn\u00ee?\"&lt;br&gt;\n\"\u2013 Perch\u00e8 dexiddio re\u00e7eive a gra\u00e7ia de Gexo Cristo, e de \u00ease rigenerao, onde poeime liber\u00e2 da-e m\u00e6 pecc\u00e6.\"&lt;br&gt;\nZenexo o fu alloa battezzao e rivestio de 'na veste gianca comme soleiva f\u00e2 i crestien: e \u00e7o i atto\u00ee o faxeivan sempre pe burla. Intanto continoando a scena, sorvev\u00e8gne di atri atto\u00ee vestii da sordatti, i qu\u00e6 se impadronin do Zenexo e o presenton a l'imperat\u00f4 pe \u00ease interrogao inta m\u00e6xima mainea inta qu\u00e6 s'interrogava i crestien. Fin ch\u00ec s'ea creduo ch'a foise 'na farsa, comme l'ea st\u00e6to inte l'inten\u00e7ion de tutti, ma ben fito imperat\u00f4, atto\u00ee e spettato\u00ee conobban che pe Zenexo a no l'ea ciu 'na commedia.\nDif\u00e6ti o comico, vottose a l'improvista a-o popolo ch'o rieiva de gusto, con tutta naturale\u00e7\u00e7a e seriet\u00e6 o disse:\n\"\u2013 Scignori e voi tutti che sei ch\u00ec presenti, st\u00e6 a sent\u00ee \u00e7o che ve diggo. Mi n'ho mai \u00f3d\u00edo pronun\u00e7i\u00e2 o nomme crestian sen\u00e7a inorrid\u00ee e detest\u00e2 asc\u00ec quelli m\u00e6 parenti che professavan questa religion. Mi son instruio inti misteii e inti riti do crestianeximo unicamente pe mincionali e pe fali desprex\u00e2 da-i atri; ma in questo instante, tosto che l'\u00e6goa a l'ebbe lavao o m\u00e6 cappo e mi ebbi risposto che mi credeiva a tutte quelle cose in sce-e qu\u00e6 vegniva interrogao, ho visto sorve de mi una schea d'angei sprendenti de luxe che lezeivan inte 'n libbro tutte e pecc\u00e6 da mi commisse fin da piccin; quindi immerso sto libbro inte l'\u00e6goa inta qu\u00e6 mi asc\u00ec ea immerso, me-o mostron ciu gianco che a neive e sen\u00e7a arcu\u00f1a tra\u00e7\u00e7a de scritua. Voi dunque, \u00f2 possente impiat\u00f4, voi dunque, \u00f2 Romoen che me asc\u00f4t\u00e6, voi tutti che ve beffavi con mi di misteii do crestianeximo, credeime: Gexo Cristo o l'\u00e8 o veo D\u00ea, chi \u00e8 a luxe e a veit\u00e6, e da l\u00ea solo poei \u00f3tegn\u00ee o perdon de vostre pecc\u00e6.\"\nOdindo ste paole, tutti i spettato\u00ee strasecolon. Diocle\u00e7ian, credendose burlao, o-o fe\u00e7\u00e7e fragell\u00e2 e o-o consegn\u00f2 a-o prefetto Plao\u00e7ian.\nZenexo desteizo insci\u00f4 cavalletto o l'ebbe rotte e costigi\u0153ue e da urtimo o fu decollao. In queste sofferen\u00e7e o martire o l'andava ripetendo: \"No gh'\u00e8 atro D\u00ea a l'inf\u0153ua de quello che mi ebbi a fortu\u00f1a de conosce. Mi no adoro ni servo atro che l\u00ea: a l\u00ea solo sai\u00f3 delongo unio, dovesse anche sofr\u00ee mille morte.\" \nO so corpo o fu inumao longo a Via Tiburti\u00f1a. E so reliquie s'attr\u0153uvan in parte a San Zane da Pigna, in parte inta gexa de Santa Suzanna a-e Terme de Diocle\u00e7ian e parte inta cappella de San Loen\u00e7o inta Baxilica de Santa Sabi\u00f1a. A so lezendia a l'ebbe larga diffuxon into V secolo e o so curto o se diffuze in tutta \u0152\u00fcropa, ma o v\u00e8gne canonizzao solo che into 741 da Grig\u0153u III.\nColegamenti esterni.\nSANTI, BEATI E TESTIMONI, "}
{"id": "13825", "revid": "1211", "url": "https://lij.wikipedia.org/wiki?curid=13825", "title": "Seravalle", "text": "Seravalle o Serav\u00f2le int'ei dialettu luc\u00f2le (\"Serravalle Scrivia\" in itali\u00e0n) l'\u00e8 in cum\u00fcne itali\u00e0n in Piem\u00f3nte, u cunta 6.283 abitanti e u s' tr\u00f6va inta Pruv\u00e9incia 'd Lisandria, inta Val Scrivia, a m\u00eaza str\u00f2 fra Zena e Lisandria, inta regi\u00f3n st\u00f3rica d'Untrazuvu, che 'na v\u00f3ta l'\u00eba \"\u00d2ta Lig\u00fcria\" e inch\u00f6 l'\u00e8 \"b\u00f2ssu Piem\u00f3nte\". \nGeugraf\u00eca.\nSerav\u00f2le a s'tr\u00f6va a-a cunflu\u00e0insa dei Burb\u00e0ia ncu u Scrivia, inti cul\u00e9in-e fra l'apen\u00e9in l\u00ecgure e a pian\u00fca padan-a.\nP\u00f3sti d'interesse.\nA Serav\u00f2le u gh'\u00e8 u situ archeol\u00f3gicu id Libarna, antiga sit\u00f2 rum\u00e2na.\nCult\u00fca.\nA Serav\u00f2le u s' p\u00f2rla inc\u00f9 a lingua l\u00ecgure inta variante nuv\u00e0ize. Chi u gh'\u00e9 'n link a-i disiun\u00f2iu dei dialettu 'd Serav\u00f2le icm\u00e8 ch'u l'\u00e0iva elabur\u00f3 inisialmainte u Sciu Roberto Allegri. A c\u00fcz\u00e9in-a as\u00ec l'\u00e8 principalmainte l\u00ecgure."}
{"id": "13826", "revid": "10132", "url": "https://lij.wikipedia.org/wiki?curid=13826", "title": "Val Borb\u00eaa", "text": "A Val Borb\u00eaa, ciam\u00e2 in Zen\u00e9ize asc\u00ec val Borb\u00e9ia (\"val Borbaja\" in Piemonteize), a l'\u00e9 'na v\u00e0lle form\u00e0 da-o sci\u00f9mme Borb\u00eaa, che o se caccia into Scrivia. Sta v\u00e0lle chi a se tr\u00eauva inta Provinsa de Lisciandria, inta Regi\u00f3n Piemonte. A l'\u00e8 st\u00e6ta coleg\u00e2 st\u00f2ricam\u00e9nte a-a Repubbrica de Zena e anch\u00eau asc\u00ec a l'\u00e9 lig\u00e2 a-a Lig\u00fbria.\nScinn-a i anni \u00e7inquanta gh'\u00eaa tante vigne inta v\u00e0lle. Anch\u00eau gh'\u00e8 anc\u00f3n unn'\u00fbga da v\u00ecn, o Timo\u00e0sso, c'\u00e0 l'\u00e8 conosci\u00fba e aprex\u00e2 asc\u00ec f\u00eaua da v\u00e0lle. Gh'\u00e9 tanti b\u00f2schi de cast\u00e0gni inta v\u00e0lle, ma cast\u00e0gne no se n'ach\u00e9ugge ci\u00f9 comme primma. Anche i mo\u00ecnn-i inta v\u00e0lle no travaggian ci\u00f9, cosc\u00ec a f\u00e6nn-a de cast\u00e0gne a l'\u00e8 prod\u00fbta f\u00eaua da v\u00e0lle. A val Borb\u00eaa a l'\u00e8 asc\u00ec fam\u00f4za pe 'n tipo de pat\u00e0tta c'a se ci\u00e0mma patatta quarantinn-a gianca zeneize, pe 'n tipo de m\u00e9ia ciam\u00e2 m\u00e9ia Carla e pe-e faxol\u00e0nn-e, in tipo de faxeu gianco e gr\u00f2sso aprex\u00f2u e utiliz\u00f2u inta cox\u00ecnn-a da Provinsa de Lisciandria e da Provinsa de Zena. Inti \u00f9rtimi anni l'\u00e9 st\u00e6to riscov\u00e8rto in t\u00eepo de gr\u00e0n ant\u00eego ch'o se colt\u00eeva \u00f2ua torna e o se ciamma \"r\u00f3sso de P\u00f2ggio\".\nD\u00e6to che l'\u00e2ta v\u00e0lle a l\u00e9 st\u00e6ta pe di s\u00e9coli div\u00eeza da-a bassa v\u00e0lle, a popola\u00e7i\u00f3n de l'\u00e2ta v\u00e0lle a se p\u00eau conscider\u00e2 'n isol\u00e2to gen\u00e9tico."}
{"id": "13839", "revid": "3941", "url": "https://lij.wikipedia.org/wiki?curid=13839", "title": "Zane da-e Bande Neigre", "text": ""}
{"id": "13840", "revid": "3941", "url": "https://lij.wikipedia.org/wiki?curid=13840", "title": "Svi\u00e7\u00e7era", "text": ""}
{"id": "13842", "revid": "7530", "url": "https://lij.wikipedia.org/wiki?curid=13842", "title": "Virginnia \u00c7entrio\u00f1a", "text": "Virginnia \u00c7entrio\u00f1a (primma do sec. XIX \u00c7enturio\u00f1a, Zena 2 arv\u00ee 1587 - 15 dex. 1651), santa, fondaixe da congrega\u00e7ion de Brignoi\u00f1e (\"S\u0153u de Nostra Scignoa do Refuggio in Monte Carvaio\").\nBiograf\u00eea.\nA nascette a Zena da Zorzo \u00c7entrion do rammo di Becchignoin e da Lelia Spi\u00f1oa, mai\u00e2 a Gaspao de Giacomo Grimado di segno\u00ee Braxelli, da-o qu\u00e6 a l'ebbe doe figge, Lelia e Izabella, a l'arest\u00f2 viddoa into 1607 e da alloa a se dedic\u00f2 alacremente a i \u0153uvie de cait\u00e6.\nInto 1625 a s'ad\u0153uvi\u00f2 pe asciste i riviaschi fuzzii in \u00e7itt\u00e6 fronte a l'avan\u00e7\u00e2 de truppe piemonteize, che zonzettan a occup\u00e2 Gavi, Vottaggio e Savignon. A crixi economica caoz\u00e2 da-e destru\u00e7ioin belliche a provoc\u00f2 un aomento spaventozo da mizeia: preoccupa\u00e7ion da \u00c7entrio\u00f1a a fu innan\u00e7itutto quella de agiutt\u00e2 e zoene constreite a refugi\u00e2se in \u00e7itt\u00e6 e spesso spinte a-a prostitu\u00e7ion; \u00f4tr'a \u00e7o a l'ariesc\u00ec a ti\u00e2se apr\u0153uvo di atre damme pe affront\u00e2 o compito de arec\u0153ugge e distribu\u00ee e lim\u00f3xine. L'ini\u00e7iativa, che in origine a doveiva ascianc\u00e2 o magistrato de scignoe da mizeicordia, a l'ebbe tanto successo da poei d\u00e2 vitta a una n\u0153uva institu\u00e7ion, dita de \"\u00c7ento damme da mizeicordia protettrixe di povei de Gexo\": a \u00c7entrio\u00f1a a ne dett\u00f2 e constitu\u00e7ioin, ma a ne refu\u00f2 o priorato.\nTuttavia into 1627 e \u00c7ento damme s'attrovon inte de grave difficort\u00e6: a decixon do governo spagnollo de sospende i pagamenti de rendie di reggi proventi a Nappoli e in Si\u00e7ilia spettanti a-i foest\u00ea a sponci\u00f2 tante damme a no tegn\u00ee ciu fe' a-i proppri impegni finan\u00e7iai verso a congrega\u00e7ion, che ciancianin a se desfe'.\nInto 1630 un'\u00e2tra graviscima crixi economica a corp\u00ec a \u00e7itt\u00e6: gra\u00e7ie a l'agiutto de Zane Fran\u00e7esco Lomellin, a \u00c7entrio\u00f1a a se propoze de asciste de donne povie, sen\u00e7a distin\u00e7ion tra \u00e7itte\u00f1e e foestee, provedendo a all\u00f3gi\u00e2ne daprimma inta so caza e dap\u0153u (1631) into convento do Monte Carvaio, presso l'\u00c6goaverde in localit\u00e6 Breg\u00e6a, ch'a provvidde a apixon\u00e2 da-a consciorte de don Carlo Doia, ducca de Tursci.\nO refugio o fu organizzao da paddre Mattia Bovoin, coadiut\u00f4 da \u00c7entrio\u00f1a, ch'o transfe\u00ec e ciu moriger\u00e6 inte 'n'\u00e2tra caza in Bezagno, dita do San Sprito. A \u00c7entrio\u00f1a a dett\u00f2 asc\u00ec un laconichiscimo \"orde\", ch'o p\u0153u defin\u00eese comme a primma reggola do Monte Carvaio: questo o l'exigeiva solo che se vivesse in obedien\u00e7a e povert\u00e6 in vitta comu\u00f1a, o prescriveiva l'uniformit\u00e6 de l'abbito, ma o no l'imponeiva di voti e o lasciava libere e ricover\u00e6 d'andasene, purch\u00e9 gh'avessan un recappito seguo donde vive onestamente. O 28 nov. 1635 a \u00c7entrio\u00f1a a domandava a-o Senato de poei costitu\u00ee un'\u0153uvia unica e o 13 de dexembre o Senato o riconobbe tutte e case averte da-a \u00c7entrio\u00f1a co-o nomme de S. Maia do Refuggio, \"tamquam opus publicum seu pro Reipublic\u00e6 utilitate institutum\".\nInto 1632 l'Ofi\u00e7io di povei o l'aiva a\u00e7etao a recesta da \u00c7entrio\u00f1a de affid\u00e2ghe o lazzaretto che, inti tempi liberi da-o contaggio, o mantegniva no meno de sei\u00e7ento povei inte de condi\u00e7ioin drammatiche. A \u00c7entrio\u00f1a a s'ad\u0153uvi\u00f2 perch\u00e9 questi foisan vestii, a l'imped\u00ec che i so loei mano\u00e6 vegnissan pag\u00e6 meno do giusto e a \u00e7erc\u00f2 de assegu\u00e2 de condi\u00e7ioin igieniche a\u00e7etabile. Montao, da p\u0153u, a circa trex\u0153unto e so ascistie, a l'accatt\u00f2 una villa in Caignan donde into 1641 a transfei e ricover\u00e6.\nUna grave maotia a corp\u00ec in quest'anno a \u00c7entrio\u00f1a ch'a fu costreita a sospende a so attivit\u00e6 e a lasci\u00e2 a cua de l'\u0153uvia a-i trei protetto\u00ee (Zane Fran\u00e7esco Lomellin, Giacomo Feipo Dura\u00e7\u00e7o e Zane Fran\u00e7esco Granello) che za da tempo l'ascisteivan. Into 1650 a-i trei se gh'azonse Emano\u00e6lo Brignoe, ch'o provvidde a-i bez\u0153ugni finan\u00e7iai do refuggio - donde e ricover\u00e6 ean mont\u00e6 a \u00e7inque\u00e7ento - e che, comme membro de l'Ofi\u00e7\u00e7io di povei, o ciamm\u00f2 e \"figge\" a-o governo do laz\u00e6to.\nZ\u0153umo\u00e6 riconosciua l'\u0153uvia da-a Repubbrica, a \u00c7entrio\u00f1a a prefei reti\u00e2se inte l'ombra, a vosse \u00ease a serva de tutte, tollerando umilia\u00e7ioin e do\u00ee con estremma seenit\u00e6. O so dexideio de poei intr\u00e2, comme conversa sencia, into monest\u00ea de Santa Ci\u00e6a in Caignan o no v\u00e8gne exaodio. Aggravaose e so condi\u00e7ioin de salute, a spir\u00f2 in Zena o 15 dex. 1651."}
{"id": "13864", "revid": "12052", "url": "https://lij.wikipedia.org/wiki?curid=13864", "title": "Buio Pesto", "text": "\u00abMorini o l'\u00e8 \"O Cappo\", un z\u00f4enott\u00f4n bravo e tosto, ma t\u00fbtto \"O Gruppo\" o l'\u00e8 forte, pe no parl\u00e2 do resto... A m\u00fbxica a l'\u00e8 bonn-a e... me piaxe anche o testo, e o nomme ch'o prof\u00fbmma de Zena: \"Buio Pesto\". C\u00f6se p\u00f6sso ancon azzunze, \u00f4 m\u00e6 c\u00e4i figgi\u00eau insemme a l'aug\u00fbrio ch'o me sg\u00f6rga da-o ch\u00eau?\u00bb (d\u00e9dica de Piero Parodi)\nI Buio Pesto son un gr\u00f9ppo m\u00fbsicale itali\u00e0n goli\u00e0rdico ch'o vegne de Boggiasco inta Provinsa de Zena.\nO nomme do gr\u00f9ppo o l'\u00e8 'n z\u00eaugo de par\u00f2lle dove \"pesto\" o v\u00eau d\u00ec \"ben ben sc\u00fbo\" ma asc\u00ec a s\u00e0rsa t\u00ecpica da Lig\u00fbria ch'a se ciamma pesto.\nDiscografia e video.\nPe-a FMA/Discomagic:\nPe-a Grigua/Discolandia:"}
{"id": "13881", "revid": "7530", "url": "https://lij.wikipedia.org/wiki?curid=13881", "title": "James Madison", "text": "James Madison (Port Conway, 1743-1826) o o l'\u00e9 st\u00e6to o quarto prescidente di Stati Un\u00eei d'America (1809-1817)."}
{"id": "13882", "revid": "7530", "url": "https://lij.wikipedia.org/wiki?curid=13882", "title": "James Monroe", "text": "James Monroe (Monroe Hall, 1758- New York, 1831) o l'\u00e9 st\u00e6to o quinto prescidente di Stati Un\u00eei d'America , da-o 1817 a-o 1825."}
{"id": "13883", "revid": "12052", "url": "https://lij.wikipedia.org/wiki?curid=13883", "title": "Borb\u00eba", "text": "O Borb\u00eba (asc\u00ec ciamm\u00f2u \"Borb\u00e9ia\", o \"Borbaja\" in Piemont\u00e9ize) o l'\u00e8 un sci\u00fbmme de g\u00e6a ch'o sc\u00f3re inta valle om\u00f2nima inta Provinsa de Lisciandria, inta Region Piemonte.\nGi\u00f6graf\u00eea.\nQuesto sci\u00fbmme chi o n\u00e2sce da-o Monte Ciappo a 1700 m. inti m\u00f3nti de l'Apenn\u00ecn l\u00ecg\u00fbre, o sc\u00f3re pe \u00e7irca 38 km e o se c\u00e0ccia into Scrivia a-e Vigneue. O l'\u00e8 un sci\u00fbmme de g\u00e6a comme se vedde b\u00e9n de st\u00e6 quande gh'\u00e9 p\u00f2ca \u00e6goa, ma in out\u00fbnno e in primav\u00e9ia gh'\u00e9 a pinn-a, e di v\u00f2tte asc\u00ec de inonda\u00e7io\u00ecn. O nomme Borb\u00e9ia o vegne de l'antigo l\u00ecg\u00fbre e o v\u00eau d\u00ee \"\u00e6goa ch'a sc\u00f3re\"."}
{"id": "13885", "revid": "12052", "url": "https://lij.wikipedia.org/wiki?curid=13885", "title": "Na\u00e7ion\u00e2 de balon de l'Italia", "text": "A Na\u00e7ion\u00e2 de balon de l'Italia a l'\u00e8 a sele\u00e7ion maggi\u00f4 mascolin-a de ballon da Federazione Italiana Giuoco Calcio. L'allenat\u00f4 o l'\u00e8 Roberto Mancini, da-o 2018."}
{"id": "13887", "revid": "10132", "url": "https://lij.wikipedia.org/wiki?curid=13887", "title": "Na\u00e7ion\u00e2 de balon de San Marin", "text": "A Na\u00e7ion\u00e2 de balon do San Marin a l'\u00e9 a sele\u00e7ion maggi\u00f4 mascolin-a de bal\u00f3n da Federazione Sammarinese Giuoco Calcio. L'allenat\u00f4 o l'\u00e9 Franco Varrella, da-o 2018."}
{"id": "13888", "revid": "12052", "url": "https://lij.wikipedia.org/wiki?curid=13888", "title": "Na\u00e7ion\u00e2 de balon da Sv\u00ecsera", "text": "A Na\u00e7ion\u00e2 de balon da Sv\u00ecsera a l'\u00e8 a sele\u00e7ion maggi\u00f4 mascolinn-a de bal\u00f3n de l'Associaziun Svizra da Ballape. L'allenat\u00f4 o l'\u00e8 Murat Yak\u0131n da-o 2021."}
{"id": "13889", "revid": "10132", "url": "https://lij.wikipedia.org/wiki?curid=13889", "title": "Na\u00e7ion\u00e2 de balon da Rep\u00fbbbrica \u00c7entro-Africann-a", "text": "A Na\u00e7ion\u00e2 de balon da Rep\u00f9blica C\u00e9ntro-Africann-a a l'\u00e8 a sele\u00e7ion maggi\u00f4 mascolin-a de bal\u00f3n da F\u00e9d\u00e9ration Centrafricaine de Football. L'allenat\u00f4 o l'\u00e8 Raoul Savoy, da-o 2014."}
{"id": "13890", "revid": "10132", "url": "https://lij.wikipedia.org/wiki?curid=13890", "title": "Na\u00e7ion\u00e2 de balon da Rep\u00fbbbrica Democratica do Congo", "text": "A Na\u00e7ion\u00e2 de balon da Repubbrica Democratica do Congo a l'\u00e8 a sele\u00e7ion maggi\u00f4 mascolin-a de bal\u00f3n da F\u00e9d\u00e9ration Congolaise de Football-Association. L'allenat\u00f4 o l'\u00e8 H\u00e9ctor C\u00faper, da-o 2021."}
{"id": "13891", "revid": "12052", "url": "https://lij.wikipedia.org/wiki?curid=13891", "title": "Na\u00e7ion\u00e2 de balon di Stati Un\u00efi d'America", "text": "A Na\u00e7ion\u00e2 de balon di Stati Un\u00efi d'America a l'\u00e8 a sele\u00e7ion maggi\u00f4 mascolin-a de bal\u00f3n da \"United States Soccer Federation\". L'alenat\u00f4 o l'\u00e8 Gregg Berhalter, da-o 2018."}
{"id": "13893", "revid": "10132", "url": "https://lij.wikipedia.org/wiki?curid=13893", "title": "Na\u00e7ion\u00e2 de balon de l'Ang\u00f2la", "text": "A Na\u00e7ion\u00e2 de balon de l'Ang\u00f2la a l'\u00e8 a sele\u00e7ion maggi\u00f4 mascolin-a de bal\u00f3n da Federa\u00e7\u00e3o Angolana de Futebol. L'allenat\u00f4 o l'\u00e8 Romeu Filem\u00f3n, da-o 2014."}
{"id": "13894", "revid": "10132", "url": "https://lij.wikipedia.org/wiki?curid=13894", "title": "Na\u00e7ion\u00e2 de balon da Corea do Sud", "text": "A Na\u00e7ion\u00e2 de balon da Corea do Sud a l'\u00e8 a sele\u00e7ion maggi\u00f4 mascolin-a de bal\u00f3n da Korea Football Association. L'allenat\u00f4 o l'\u00e8 Uli Stielike, da-o 2014."}
{"id": "13895", "revid": "10132", "url": "https://lij.wikipedia.org/wiki?curid=13895", "title": "Na\u00e7ion\u00e2 de balon de l'Irlanda do N\u00f2rd", "text": "A Na\u00e7ion\u00e2 de balon de l'Irlanda do N\u00f2rd a l'\u00e8 a sele\u00e7ion maggi\u00f4 mascolin-a de bal\u00f3n da Irish Football Association. L'allenat\u00f4 o l'\u00e8 Michael O'Neill, da-o 2012."}
{"id": "13896", "revid": "12052", "url": "https://lij.wikipedia.org/wiki?curid=13896", "title": "Na\u00e7ion\u00e2 de balon da Rep\u00fbbbrica d'Irlanda", "text": "A Na\u00e7ion\u00e2 de balon da Rep\u00fbbbrica d'Irlanda a l'\u00e8 a sele\u00e7ion maggi\u00f4 mascolin-a de bal\u00f3n da Football Association of Ireland. L'allenat\u00f4 o l'\u00e8 Martin O'Neill, da-o novenbre do 2013. Da-o 2008 finn-a o novenbre do 2013 l'allenat\u00f4 o l'\u00e9 st\u00e6to Giovanni Trapattoni."}
{"id": "13897", "revid": "10132", "url": "https://lij.wikipedia.org/wiki?curid=13897", "title": "Na\u00e7ion\u00e2 de balon da Bielor\u00fbscia", "text": "A Na\u00e7ion\u00e2 de balon da Bielor\u00fbscia a l'\u00e8 a sele\u00e7ion maggi\u00f4 mascolin-a de bal\u00f3n da Beloruskaja Fed\u0117racyja Futbola (\u0411\u0435\u043b\u0430\u0440\u0443\u0441\u043a\u0430\u044f \u0444\u0435\u0434\u044d\u0440\u0430\u0446\u044b\u044f \u0444\u0443\u0442\u0431\u043e\u043b\u0430). L'allenat\u00f4 o l'\u00e8 Bernd Stange, da-o 2007."}
{"id": "13898", "revid": "10132", "url": "https://lij.wikipedia.org/wiki?curid=13898", "title": "Na\u00e7ion\u00e2 de balon da Rep\u00fbbbrica Ceca", "text": "A Na\u00e7ion\u00e2 de balon da Rep\u00fbbbrica Ceca a l'\u00e8 a sele\u00e7ion maggi\u00f4 mascolin-a de bal\u00f3n da Fotbalov\u00e1 asociace \u010cesk\u00e9 republiky. L'allenat\u00f4 o l'\u00e8 Pavel Vrba, da-o 2014."}
{"id": "13906", "revid": "1211", "url": "https://lij.wikipedia.org/wiki?curid=13906", "title": "Dialetto noveize", "text": "O noveize (\"Nuvaize\") o l'\u00e9 o l\u00ecgure d'Oltrez\u00f4vo ch'o se parla anc\u00f3n a N\u00eauve, a Seravalle e Arqu\u00e2 inta Valle Scrivia e a-o Borgheto, a Sorli e a-e Vigneue inta bassa val Borb\u00eaa e asc\u00ec in \u00e2tri p\u00e0ixi vix\u00edn comme e Ba\u00e0sche, e cosc\u00ec anche in Arb\u00eaa inte l'\u00e2ta val Borb\u00eaa, donde per\u00f2 com\u00e9nsa a f\u00e2se sent\u00ee l'inflo\u00e9nsa zen\u00e9ize. O gh'\u00e0 de par\u00f2lle de tranxi\u00e7i\u00f3n lonbarde e piemonteixi. Inti quelli sc\u00eeti o noveize o se ciamma \"nuvaize\" e o zeneize o l'\u00e9 d\u00eeto \"zenaize\".\nNommi di fra\u00e7i\u00f3n e localit\u00e6 inta z\u00f6na donde se parla o noveize.\nB\u00e0nqua \u2013 B\u00e0ncora.\nArb\u00e8a \u2013 Albera Ligure.\nBarl\u00f2 \u2013 Il Barilaro ( passo appenninico ). \nCab\u00e0ne d\u2019C\u00f6sra \u2013 Capanne di Cosola.\nCab\u00e8la \u2013 Cabella Ligure\nCad\u00ec\u0161i \u2013 Cadisi: poche case sparse tra Roncoli e Fontana.\nCalv\u00f3di \u2013 Calvadi.\nCantal\u00f9u \u2013 Cantalupo Ligure.\nCas\u00e0n - Cassano Spinola.\nCastlan\u00eca \u2013 Castellania.\nC\u00f6sra \u2013 Cosola.\nCupi\u00e0\u0161u \u2013 Cadipiaggio.\nDern\u00ec\u0161e \u2013 Dernice.\nGavas\u00e0\u00e4na \u2013 Gavazzana.\nGia\u00f6 \u2013 Giarolo.\nGi\u00fc\u0161r\u00e0\u00e4na \u2013 Giusolana.\nG\u00f2va \u2013 Monte Gava, Gavazza; che sovrasta la loc. Fontana. ( tra Sorli e il monte Giarolo ).\nG\u00f2vi \u2013 Gavi Ligure.\nL\u00e8mmi \u2013 Lemmi.\nMerlas\u00e8in \u2013 Merlassino.\nMungiard\u00e8in \u2013 Mongiardino Ligure.\nMun\u0161\u00f6gu \u2013 Montegioco.\nPagh\u00e8rna \u2013 Paderna.\nPai\u00f2 - Pagliaro\nPert\u00fc\u0161u \u2013 Pertuso.\nPrev\u0161\u00e8in \u2013 Pallavicino.\nPsin\u00f2 \u2013 Pessinate.\nRam\u00e8 \u2013 Ramero.\nR\u00f3cca \u2013 Roccaforte Ligure.\nR\u00f3ncri \u2013 Roncoli.\nRuch\u00e8tta \u2013 Rocchetta Ligure.\nSant\u00e0cta \u2013 Sant\u2019Agata Fossili.\nSant\u2019A\u00f6\u0161iu \u2013 Sant\u2019 Alosio.\nSanv\u00ecgu \u2013 San Vito. \nSur\u00e0igu \u2013 Cerreto di Molo.\nVigp\u00f3nsu \u2013 Vigoponzo.\nVigs\u00f6 \u2013 Viguzzolo.\nV\u00eclla \u2013 Villalvernia. \nVu\u00e0sca \u2013 Avolasca.\nV\u00f4xe conligh\u00e6.\nGramatica noveize\nColegam\u00e9nti est\u00e8rni.\nIn sci\u00f4 sc\u00eeto ligu.re gh\u2018\u00e9 o di\u00e7ion\u00e2io do noveize scrito inta parl\u00e2 de Sorli da Stefano Ferrarazzo.\nIn sci\u00f4 sc\u00eeto de l'asocia\u00e7ion \"Chiekete\" de Seravalle gh'\u00e9 'n link a-o di\u00e7ion\u00e2io do noveize inta parl\u00e2 de Seravalle f\u00e6to da-o Roberto Allegri.\n\u00c2tri di\u00e7ion\u00e2i do noveize e do l\u00ecgure d'Oltrez\u00f4vo (dito \"Otraz\u00f4vo\" inte quelle parl\u00e6) son elench\u00e6 chi de sotta:"}
{"id": "13917", "revid": "1144", "url": "https://lij.wikipedia.org/wiki?curid=13917", "title": "URSS", "text": ""}
{"id": "13923", "revid": "3941", "url": "https://lij.wikipedia.org/wiki?curid=13923", "title": "\u00c7itt\u00e6 do Capo", "text": ""}
{"id": "13924", "revid": "3941", "url": "https://lij.wikipedia.org/wiki?curid=13924", "title": "Cappo Verde", "text": ""}
{"id": "13925", "revid": "3941", "url": "https://lij.wikipedia.org/wiki?curid=13925", "title": "Repubbrica Socialista Sovietica da Moldavv-ia", "text": ""}
{"id": "13926", "revid": "3941", "url": "https://lij.wikipedia.org/wiki?curid=13926", "title": "Andes", "text": ""}
{"id": "13927", "revid": "3941", "url": "https://lij.wikipedia.org/wiki?curid=13927", "title": "Ravanello", "text": ""}
{"id": "13954", "revid": "1211", "url": "https://lij.wikipedia.org/wiki?curid=13954", "title": "G\u00e2vi", "text": "Geograf\u00eca.\nG\u00e2vi (ciamm\u00e2 as\u00ec G\u00e4i in lig\u00fbre) l'\u00e8 'n com\u00fbne itali\u00e0n in Piemunte, u cunta 4.472 abitanti e u s' tr\u00eauva inta Pruvinsa de Lisandria, a m\u00eaza str\u00f2 fra Zena e Lisandria, inta regi\u00f9n st\u00f2rica d'Untrazuvu, che 'na v\u00f3ta l'\u00eba \"Ata Lig\u00fbria\" e inch\u00eau l'\u00e8 \"bassu Piemunte\".\nSt\u00f6ia.\nSte cum\u00fbne l'\u00e8 st\u00f3 lig\u00f3 a-a Rep\u00fbbblica de Zena pe tanti s\u00e9culi, prin\u00e7ipiandu intu 1202. L\u2019\u00eaa pas\u00f3 as\u00ed sutt\u2019a-u dum\u00ecniu di Viscunti de Mil\u00e0n, e dopu 'na br\u00eave oc\u00fbpa\u00e7i\u00f9n fran\u00e7aize, intu 1528, G\u00e2vi a l'\u00eaa turna divent\u00f2 zenaize quande a-u cumandu gh\u2019\u00eaa l\u2019Andr\u00eea D\u00f3ia. Da-u 1797 a-u 1805 a l'\u00e0 f\u00f2tu parte da Rep\u00fbbblica Lig\u00fbre, p\u00f6i fin-a a-u 1814 a l'\u00eba p\u00f2rte de l'inperu napule\u00f2nicu e da-u 1815 p\u00f2rte du Regnu de Sardegna inta Divisi\u00f9n de Zena e inta Pruvinsa de N\u00eauve. Da-u 1859 a f\u00f2 p\u00f2rte da Pruvincia de Lisandria.\nD\u00e6ta a s\u00f2 puzi\u00e7i\u00f9n strat\u00e9gica inte 'n cunf\u00ecn, G\u00e2vi e a s\u00f2 furt\u00e8ssa se sun atruv\u00e6 inplic\u00e6 inte t\u00fbtte e guere ch\u2019\u00e0n interes\u00f3 a Rep\u00fbblica de Zena e u Duc\u00e2to de Sav\u00f2ia, dopu ditu Regno de Sard\u00e9gna. A-i t\u00e9npi de Napuli\u00f9n u Forte l\u2019\u00e9 st\u00f3 inti m\u00e0n de l\u2019ez\u00e8rcito fran\u00e7\u00e0ize, dande gh\u2019\u00eaa arul\u00f3 fra i \u00f2tri \u00dbgu F\u00f2sculu.\nP\u00f2sti de interesse.\nArainte a Gavi, in \u00e7ima a 'n munte, u gh'\u00e9 u Forte de Gavi, 'n antiga furtessa costru\u00eea da-i Zen\u00e0izi.\nCult\u00fca.\nInseme a Otaggio e Fiacon ste pa\u00ecze l'\u00e9 fra i com\u00fcni ci\u00fc \u201cl\u00ecguri\u201d da Pruv\u00ecnsa 'd Lis\u00e0ndria pe-u dialetu e i tradisi\u00f3n-i cultur\u00f2li e gastrun\u00f2miche."}
{"id": "13959", "revid": "3941", "url": "https://lij.wikipedia.org/wiki?curid=13959", "title": "Pr\u00e6posi\u00e7ioin", "text": ""}
{"id": "13968", "revid": "4818", "url": "https://lij.wikipedia.org/wiki?curid=13968", "title": "Belinoggrafu", "text": "U belinografu, da-u numme du so invent\u00fb \u00c9douard Belin, u l'\u00e8 un app\u00e6giu pe transmette de futugrafie cu-in cunligamentu telefonicu o raddiu. U p\u00f6 ese cunscider\u00f2u u s\u00fcccess\u00fb du panteleggrafu e u predecess\u00fb du fax.\nSt'invensiun, a f\u00fc present\u00e2 intu 1908 da \u00c9douard Belin inta saa du tiatru \"F\u00e9mina\". A f\u00fc prefe\u00e7iun\u00e2 intu 1920 pe permette a transmisciun cu-u cunligamentu raddiu.\nU prin\u00e7ippiu di primmi belinoggrafi u se basava insce 'na prupiet\u00e6 mecannica da gelatin-a bicrumaa d\u00f6vi\u00e2 in futugrafia, za sfr\u00fct\u00e2 po-u m\u00e6ximu scopu da l'american Amstutz a part\u00ee do-u 1895: questa, se esposta a-a l\u00fcxe a ven d\u00fca e insul\u00fcbile cusc\u00ec da puei transfurm\u00e2 'na futugrafia inte 'na reprud\u00fcssiun a relevu; quindi a se fissa a \u00fcn cilindru gieive e \u00fcn sens\u00fb u-a scandisce linnia pe linnia, u cunverte a differensa de spess\u00fb inte 'n segn\u00e2 elettricu grassie a \u00fcn reostatu e infin u-u transmette. Inta ri\u00e7essiun u belinografu u d\u00f6via stu segn\u00e2 pe mud\u00fcl\u00e2 cu-in z\u00f6gu de filtri unna l\u00fcxe ch'u pruietta insce 'n pap\u00ea futugrafficu fiss\u00f2u insce 'n cilindru ch'u gie ezattamente a-a m\u00e6xima velu\u00e7it\u00e6 de l'ap\u00e6giu emittente.\nU 12 de mazzu 1914 \"Le Journal\" u p\u00fcbbrica u primmu belinugramma.\n\u00dcn servissiu de belinugrafia u cunliga Pariggi, Liun, Strasb\u00fcrgu, Nissa, Marseggia e Burd\u00f2 intu 1924.\nIntu 1933 u Belin u prud\u00fcsse a \"valixe belinoggrafa\", \u00fcn app\u00e6giu purtattile de 17kg. in graddu de trasmette attacanduse a-a preisa du teleffunu. Sta macchina, cum\u00fcnemente ciamaa \"la Belin\u00f2\" a f\u00fc d\u00f6vi\u00e2 nurmalmente da-i reporter scin a-i anni '70. Quande p\u00fcbricavan e fotu cusc\u00ec \u00f4tegn\u00fce, pe giustific\u00e2ne a cativa qualit\u00e6, suventi ghe scriveivan sutta: \"belinu-trasmisse\".\n\u00dcn esemplare u l'\u00e8 cunserv\u00f2u o-u m\u00fcseu main\u00e2 Tumaxin Andreatta de Ciavai."}
{"id": "13989", "revid": "8138", "url": "https://lij.wikipedia.org/wiki?curid=13989", "title": "Valpara\u00edso", "text": "Valpara\u00edso a l'\u00e8 a \u00e7itt\u00e6 portu\u00e2le ci\u00fb importante do Cile, capol\u00eaugo da region do m\u00e6ximo nomme, inta costa de l'O\u00e7eano Paciffico. A g'ha 'na s\u00fbperfi\u00e7ie de 401,6 km\u00b2 e 'na popolassion de 270.242 abitanti (2002)."}
{"id": "14003", "revid": "3941", "url": "https://lij.wikipedia.org/wiki?curid=14003", "title": "Tosca\u00f1a", "text": ""}
{"id": "14004", "revid": "3941", "url": "https://lij.wikipedia.org/wiki?curid=14004", "title": "Partito Repubbrican (Stati Un\u00efi d'America)", "text": ""}
{"id": "14005", "revid": "3941", "url": "https://lij.wikipedia.org/wiki?curid=14005", "title": "Arche\u00f2logia", "text": ""}
{"id": "14007", "revid": "3941", "url": "https://lij.wikipedia.org/wiki?curid=14007", "title": "O\u00e7eano Paxiffego", "text": ""}
{"id": "14008", "revid": "3941", "url": "https://lij.wikipedia.org/wiki?curid=14008", "title": "O\u00e7eano Atlantego", "text": ""}
{"id": "14016", "revid": "7530", "url": "https://lij.wikipedia.org/wiki?curid=14016", "title": "Bizan\u00e7io", "text": "Bizan\u00e7io (gr. \u0392\u03c5\u03b6\u03ac\u03bd\u03c4\u03b9\u03bf\u03bd) - Col\u00f2nia gr\u00eaga a l'imboccat\u00fba do M\u00e2 Neigro, ribattezz\u00e2 Costantinopoli da Costantin e ciam\u00e2 inf\u00ecn Istanbul."}
{"id": "14017", "revid": "12052", "url": "https://lij.wikipedia.org/wiki?curid=14017", "title": "Crimea", "text": "Crim\u00eaa (in l\u00e9ngoa ucra\u00ecnn-a e r\u00f9scia \"Krym\") - Pen\u00eezoa de l\u2019Ucrainn-a.\nSt\u00f6ia.\nA costito\u00eeva a Rep\u00f9brica out\u00f2noma de Crim\u00eaa (26.100 km2 con 2.353.100 abitanti into 2014), con capol\u00eaugo Simferopol, e a f\u00e2xeiva parte da Rep\u00f9blica de l'Ucra\u00ecnn-a, scinn-a-o 2014, quand'a l'\u00e9 st\u00e6ta an\u00e9ssa a-a R\u00f9scia, d\u00f2ppo 'n referendom tegn\u00fbo inte quel'anno. A comunit\u00e6 interna\u00e7ion\u00e2le a no l'\u00e0 riconosci\u00fbo sto referendom e a parla d'anesci\u00f3n. \nInta Crim\u00eaa gh'\u00eaa inte l'Et\u00e6 de M\u00eazo inportanti col\u00f2nie zeneixi, comme Caffa, ch'ancheu a se ciamma Feod\u00f2sia (\u00f2 Theod\u00f2sia), e Sold\u00e0ia, ch'ancheu a se ciamma Sudak.\nQueste col\u00f2nie form\u00e2van a provin\u00e7a ciam\u00e2 Gothia, c'a l'\u00eaa 'na striscia into Sud da Crim\u00eaa ch'a l'and\u00e2va da Caffa scinn-a C\u00e9nbalo. O primmo c\u00e0rego de s\u00e6a da-a Cinn-a o l'\u00eaa ariv\u00f2u chi into 1257.\nI Zeneixi s\u00f3n rest\u00e6 into M\u00e2 Neigro scinn-a-o 1475, quande e col\u00f2nie son st\u00e6te conquist\u00e6 da-i \u00d2tom\u00e0nn-i."}
{"id": "14018", "revid": "3941", "url": "https://lij.wikipedia.org/wiki?curid=14018", "title": "Axia", "text": ""}
{"id": "14019", "revid": "3941", "url": "https://lij.wikipedia.org/wiki?curid=14019", "title": "Yugoslavia", "text": ""}
{"id": "14020", "revid": "12052", "url": "https://lij.wikipedia.org/wiki?curid=14020", "title": "Iugoslavia", "text": "A Iugoslavia \u00f2 Jugoslavia \u00f2 Jog\u00f6sl\u00e2via (\"\u0408\u0443\u0433\u043e\u0441\u043b\u0430\u0431\u0438\u0458\u0430/Jugoslavija\") a l'\u00e9 st\u00e6ta 'n Stato de l'Eur\u00f2pa s\u00fbd-orient\u00e2 costitu\u00eeo into 1918 co-o nomme de \"Regno di S\u00e8rbi, Cro\u00e2ti e Slov\u00e9n\" (mantegn\u00fbo scinn'a-o 1929, quande o l'\u00e0 pigi\u00f2u quello de \"Regno de Iugoslavia\") e desci\u00f2rtose into 1991-92 (co-a forma\u00e7i\u00f3n de rep\u00fbbbriche indipendente de B\u00f2snia-Er\u00e7eg\u00f2vina, Croa\u00e7ia, Ma\u00e7ed\u00f2nia, Serbia e Monteneigro, Slovenia).\nA-o momento da nascita a l'ocupava unn-a s\u00fbperfi\u00e7ie de 248.665 km2, mont\u00e6 a 255.804 doppo a Segonda gu\u00e6ra mondi\u00e2 apr\u00eauvo a-i acatti territori\u00e6 ottegn\u00fbi a sp\u00e9ize de l\u2019Itallia (\u00ccstria, Dalm\u00e0\u00e7ia e Zara), e a contava circa 13.000.000 abitanti, vegn\u00fbi p\u00f6co men de 24.000.000 inti \u00fbrtimi t\u00e9npi de l'unit\u00e6 politica. A s\u00eau capit\u00e2 a l'\u00eaa Belgraddo."}
{"id": "14021", "revid": "12052", "url": "https://lij.wikipedia.org/wiki?curid=14021", "title": "M\u00e2 do Nord", "text": "M\u00e2 do N\u00f2rd - M\u00e2 de l\u2019Europa n\u00f2rd-ocident\u00e2le (ca. 575.000 km2), compreiso tra a Gran Bretagna a Ovest, e c\u00f2ste da Fransa settentrion\u00e2le, de Fiandre, di Paixi Basci e da Frixia a Sud, e c\u00f2ste ocident\u00e6 do Jylland (Danemarca) e da Scandinavia (Norvegia) a Est. O s'arve ampiamente a N\u00f2rd verso l\u2019Oceano Atlantico, co-o qu\u00e6 o com\u00f9nica tra e c\u00f2ste da Scossia e e isoe Orcade (Streito de Pentland) e tra e isoe Orcade e e isoe Shetland e tra quest'urtime e a c\u00f2sta norvegeise. O l'\u00e8 un\u00eeo a l\u2019Oceano Atlantico a Sud Ovest asc\u00ec mediante a Mannega (Passo de Calais). A Est o Skagerrak o l'arve verso o M\u00e2 Bartego."}
{"id": "14022", "revid": "1211", "url": "https://lij.wikipedia.org/wiki?curid=14022", "title": "Cappadocia", "text": "Cappadocia (gr. \u039a\u03b1\u03c0\u03c0\u03b1\u03b4\u03bf\u03ba\u03af\u03b1) - Region st\u00f2rica de l'Axia Men\u00f4, confinante a Est co l'\u00c6rminia, a S\u00fbd co l'Antitauro e o Tauro de \u00c7ili\u00e7ia, a Ovest co-a Licaonia, a N\u00f2rd co-a Gala\u00e7ia e o Ponto. \nDescri\u00e7ion e st\u00f6ia.\nA l'\u00e8 elev\u00e2, montagn\u00f4sa, scarsa de pre\u00e7ipita\u00e7ioin, in mascima parte stepposa e abit\u00e2 da di nomadi. A l'\u00e8 attravers\u00e2 da-o sci\u00fbmme K\u0131z\u0131l \u0131rmak. A parte NE a l'\u00e8 invece bosc\u00f4sa e inte valle cortiv\u00e2 a cereali, tabacco e coton. \nE \u00e7itt\u00e6 ci\u00f9 importante son Kayseri (l'antiga \u00c7esarea), Sivas e Kir\u015fehir."}
{"id": "14023", "revid": "12052", "url": "https://lij.wikipedia.org/wiki?curid=14023", "title": "Cecoslovacchia", "text": "Cecoslovacchia - Stato feder\u00e2 de l\u2019Europa centr\u00e2le, exist\u00eeo da-o 1918 a-o 1992, confinante con Germania, Aostria, Ungaia, Ucrain-a e Polonnia.\nDa-o 1\u00b0 de zen\u00e2 1993 o s'\u00e8 div\u00eeso inte doe unit\u00e6 politiche sovran-e e indipendente, a Repubbrica Ceca e a Slovacchia."}
{"id": "14024", "revid": "12052", "url": "https://lij.wikipedia.org/wiki?curid=14024", "title": "Atomo", "text": "Atomo - Segondo e teorie fixiche de l'antighit\u00e6, o \"Atomo\" o l'\u00e9 'na parti\u00e7ella de mateia assolutamente sempli\u00e7e e non ulteriormente divixibile, dotaa de qualit\u00e6 e quantit\u00e6 determin\u00e6. \nDescri\u00e7ion.\nInto lenguaggio scientifico odierno, a ci\u00f9 picin-a parti\u00e7ella de un elemento ch'a l'aresta inalteraa in ogni passaggio o rea\u00e7ion chimica. Saieiva a d\u00ee che l'atomo o l'\u00e8 chimicamente inalterabile, indivixibile e indestruttibile, mentre o poeu sub\u00ee de transforma\u00e7ioin fixiche, comme dixintegra\u00e7ion, transforma\u00e7ion inte di atri atomi, eccita\u00e7ion, fiscion ecc."}
{"id": "14025", "revid": "10132", "url": "https://lij.wikipedia.org/wiki?curid=14025", "title": "\u00c6goa", "text": "Descri\u00e7ion.\n\u00c6goa \u00f2 \u00e6gua a l'\u00e9 'n composto ch\u00ecmico co-a formula H2O (2 atomi de idrogeno e 1 de oscigeno), ass\u00e6 diff\u00fbso in nat\u00fba inti s\u00f2 trei st\u00e6ti d'aggrega\u00e7ion: s\u00f2lido, l\u00ecquido e gass\u00f4so. Into lenguaggio corrente s\u2019intende in genere l'\u00e6goa a-o st\u00e6to l\u00ecquido."}
{"id": "14026", "revid": "1211", "url": "https://lij.wikipedia.org/wiki?curid=14026", "title": "L\u00e6te", "text": "L\u00e6te - Produto de secre\u00e7ion de glandole mammaie; o se presenta comme un liquido gianco opaco, de compoxi\u00e7ion chimica complessa; o l'\u00e8 destinao a aliment\u00e2 a prole di mammifei, pe a qu\u00e6 o rappresenta un alimento completo e indispensabile do primmo periodo da vitta.\nOltre a-o l\u00e6te materno into periodo de l\u2019aleitamento, l\u2019ommo o doeuvia comme alimento de gran vals\u00fba, into resto da vitta asc\u00ec, o l\u00e6te di anim\u00e6, ch'o l'\u00e8 anche oggetto de una grande industria. A norma de lezze, pe l\u00e6te alimentare s'ha da intende \u00abo produto ottegnuo da l'aleitoeuia regolare, ininterrotta e completa do tettin di anim\u00e6 in bon st\u00e6to de salute e de nutri\u00e7ion\u00bb. Co-o termine l\u00e6te s'intende quello produto da-a vacca (l\u00e6te vaccin), mentre quello provegninte da di atri anim\u00e6 o porta a denomina\u00e7ion da-a specce anim\u00e2 ch'a-o produxe."}
{"id": "14028", "revid": "1144", "url": "https://lij.wikipedia.org/wiki?curid=14028", "title": "Filosofia", "text": ""}
{"id": "14030", "revid": "12052", "url": "https://lij.wikipedia.org/wiki?curid=14030", "title": "Chimica", "text": "A Chimica a l'\u00e9 a scien\u00e7a ch'a studia e propriet\u00e6, a compoxi\u00e7ion, l'identifica\u00e7ion, a prepara\u00e7ion e o moddo de reag\u00ee d'e sostan\u00e7e, segge naturale segge artifi\u00e7iale, d'o regno inorganico e de quello organico."}
{"id": "14031", "revid": "12052", "url": "https://lij.wikipedia.org/wiki?curid=14031", "title": "Biologia", "text": "Biologia - L\u2019insemme de scien\u00e7e chi resguardan i organismi viventi. Da-o ponto de vista da clascifica\u00e7ion di viventi, a biologia a se distingue in vegetale (botanica) e animale (zoologia); se invece se ten conto di aspetti segondo i qu\u00e6 l\u2019organismo o p\u0153u ese studiao, demmo distingue comme ramme de scien\u00e7e biologiche: a morfologia, a fixiologia, a genetica, a biologia molecolare, a patologia, segondo che se consciddere a forma, e fun\u00e7ioin, l\u2019ereditariet\u00e6 o le condi\u00e7ioin anormale di organismi. \nQueste disciplin-e se suddividdan a so votta in varie se\u00e7ioin, segondo ch'aggian comme oggetto de studdio i vegetali o i animali o a specie uman-a. Quande s'apprica ne-o studdio o metodo comparativo, queste vegnan ciam\u00e6 morfologia, fixiologia, patologia comparata. "}
{"id": "14032", "revid": "12052", "url": "https://lij.wikipedia.org/wiki?curid=14032", "title": "Tecnologia", "text": "A Tecnologia a l'\u00e9 'n S\u00ecsett\u00f4 de ri\u00e7erca murtidisciplinare con oggetto o sviluppo e l'apprica\u00e7ion di strumenti tecnichi, oss\u00e6 de quante l'\u00e8 applicabile a-a solu\u00e7ion di problemi pratichi, all'ottimizza\u00e7ion de procedue, a-a preisa de decixioin, a-a scelta de strategie finalizz\u00e6 a di d\u00e6ti obiettivi, insce-a base de conoscen\u00e7e scientifiche compreise quelle matematiche e informatiche."}
{"id": "14033", "revid": "1211", "url": "https://lij.wikipedia.org/wiki?curid=14033", "title": "Parma", "text": "Parma - Comun de l'Emilia-Romagna (260,8 km2 con 178.718 abitanti into 2008, diti \"Parmexen\" e meno comunemente \"Parmensci\"), capol\u0153ugo de provincia. \nA \u00e7itt\u00e6, tagi\u00e2 da E a O da-a Via Emilia e da S a N da-o torrente Parma, a sp\u00e6ga inta cian\u00fba uniforme. A parte d'a \u00e7itt\u00e6 posta a-a drita d'o torrente a l'\u00e8 dita \"Parma N\u0153uva\", quella a-a scinistra \"Parma Vegia\" (o Otratorrente). L\u2019espanscion avegnua a part\u00ee da-a Segonda gu\u00e6ra mondi\u00e2 a l'ha visto sp\u00e6g\u00e2 di n\u0153uvi quart\u00ea inte l\u2019Otratorrente, int'e dire\u00e7ioin settentrion\u00e2 e sud-orient\u00e2, longo a Via Emilia e longo a statale d'a Cisa.\nA popola\u00e7ion comun\u00e2 a l'ha sub\u00eeo inti anni 1980 un netto decremento, in corrispondensa de 'n decentramento demografico e de 'n progrescivo incremento de fun\u00e7ioin ter\u00e7iaie inti centri meno\u00ee d'o terit\u00f6io comun\u00e2. D\u00f2ppo 'n periodo de stagna\u00e7ion demografica inti anni 1990, s'\u00e8 manifestao re\u00e7entemente un lento repiggio, dov\u00fbo in m\u00e0scima parte a l\u2019aomento d'i fl\u00fbsci d\u2019immigra\u00e7ion.\nL'economia de Parma a l'\u00e8 tradi\u00e7ionalmente agricola: e campagne in g\u00eeo a-a \u00e7itt\u00e6 prod\u00fban cereali, ortaggi, gi\u00e6rave da s\u00f9ccao, vigna, e gran parte d'e ind\u00fbstrie che g'han sede (conservifi\u00e7i de tomate e fr\u00fbta, m\u00e2xina di cereali, pastifi\u00e7\u00e7i, ind\u00fbstria caseaia, produ\u00e7ion de fertilizzanti, casatuifi\u00e7\u00e7i, laoa\u00e7ion d'i alcol e d'o pap\u00ea) s'en svilupp\u00e6 in streita connescion con l'agricoltua e l'allevamento. De produ\u00e7ioin specializz\u00e6 son, in particol\u00e2, quelle do xanb\u00f3n de Parma e do formaggio parmex\u00e0n (che a Zena ghe dimmo \"piaxent\u00ecn\")."}
{"id": "14035", "revid": "12052", "url": "https://lij.wikipedia.org/wiki?curid=14035", "title": "Architett\u00fba", "text": "L'architett\u00fba a l'\u00e9 l'arte de d\u00e2 forma e realizz\u00e2 di spa\u00e7i fruibili pe-e necescit\u00e6 de l'ommo. Da un ambio profescion\u00e2 tradi\u00e7ionalmente circoscrito a-a sola arte do costr\u00fbe, o concetto de architett\u00fba o l'ha progrescivamente definio e ampliao a seu specifica acce\u00e7ion a l'arte de l'ide\u00e2 e progett\u00e2 arrivando a comprende tutte e modifica\u00e7ioin, non casuali, f\u00e6te da l'ommo insce l'ambiente fixico e ne-e diverse scae, da quella do territoio e do paesaggio a quella d'a \u00e7itt\u00e6, a l'edilissia, a l'organizza\u00e7ion d'i interni (arredamento) e a-o \"design\".\nL'architett\u00fba a va quindi conscider\u00e2 in connescion co-e teorie artistiche e co-i arte figurative, co-e tecniche de progetta\u00e7ion e de rappresenta\u00e7ion (disegno, relevo, prospettiva), co-i materiali da constru\u00e7ion, co-i exigense difenscive (miage, fortesse, insediamenti militari), co-o sviluppo di trasporti, con quello da tecnologia e d'i impianti (edifi\u00e7io intelligente \u00f2 architett\u00fba intelligente: domotica), co-a tematica de l\u2019insediamento e do territoio (urbanistega), co-e sciense d'a vitta (ecoarchitett\u00fba, bioarchitett\u00fba), o studio, o recuppero, o restauro di centri storichi, di monumenti e do patrim\u00f2nio st\u00f2rico into s\u00f2 insemme e co-o complesso da produ\u00e7ion cultur\u00e2."}
{"id": "14036", "revid": "12052", "url": "https://lij.wikipedia.org/wiki?curid=14036", "title": "Diritto", "text": "O Diritto, into senso oggettivo, o l'\u00e9 o complesso de norme giuridiche, che comandan o devean di determin\u00e6 comportamenti a-i soggetti che ne son destinatai.\nInto senso soggettivo, a facort\u00e6 \u00f2 preteisa, tutelaa da-a lezze, de un determinao comportamento attivo \u00f2 omiscivo da parte de atri, \u00f2 a sciensa ch'a studdia e norme e facort\u00e6, into so insemme e inti s\u00f2 particol\u00e6 ragroppamenti."}
{"id": "14037", "revid": "8138", "url": "https://lij.wikipedia.org/wiki?curid=14037", "title": "Lusciandria", "text": "Paggina d'omonimia.\nQuesta voxe a poeu f\u00e2 riferimento a:"}
{"id": "14038", "revid": "12052", "url": "https://lij.wikipedia.org/wiki?curid=14038", "title": "Informatica", "text": "LInformatica a l'\u00e9 a sciensa ch'a st\u00f9ddia l'elabora\u00e7ion de informa\u00e7io\u00ecn e e seu aplica\u00e7io\u00ecn; ci\u00f9 precizamente l'informatica a s'\u00f2cupa da rapresenta\u00e7ion, de l'organiza\u00e7ion e do tratamento aotom\u00e0tico de l'informa\u00e7ion. \nDescri\u00e7ion e st\u00f2ia.\nO termine informatica o der\u00eeva da-o franseize \"informatique\" (conp\u00f2sto da \"INFORMATion\" e \"automatIQUE\", \u00abinforma\u00e7i\u00f3n aotom\u00e0tica\u00bb) e-o l'\u00e9 st\u00e6to coni\u00f2u into 1962 da Philippe Dreyfus (Pariggi, 4 nov\u00e9nbre 1925 - Biarritz, 30 l\u00fbggio 2018)."}
{"id": "14039", "revid": "12052", "url": "https://lij.wikipedia.org/wiki?curid=14039", "title": "Agricolt\u00fba", "text": "Agricoltua a l'\u00e9 l'arte e a prattica de cortiv\u00e2 a t\u00e6ra, co-o scopo de ottegn\u00eene di produti utili a l'alimentassion de l'ommo e di anim\u00e6 e de mateie primme indispensabile pe de numerose industrie (coton, lin, semense \u0153uiose ecc.). \nIn senso lato a l'includde asc\u00ec l'allevamento do bestiame e a scirvicortua."}
{"id": "14040", "revid": "12052", "url": "https://lij.wikipedia.org/wiki?curid=14040", "title": "Sciensa", "text": "A Sciensa a l'\u00e9 l'insemme d'e disciplin-e fond\u00e6 essensialmente insce l'oservassion, l'esperiensa, o carcolo, \u00f2 ch'han pe ogetto a natua e e creatue vivente, e ch'adeuvian di lenguaggi formalizz\u00e6."}
{"id": "14041", "revid": "12052", "url": "https://lij.wikipedia.org/wiki?curid=14041", "title": "Perscia", "text": "Perscia - Nomme co-o qu\u00e6 s'\u00e8 tradissionalmente indicao in Ocidente l'Iran d'a giornaa d'anc\u0153u e in serti caxi l'intrega region iranica.\nDescri\u00e7ion e st\u00f2ia.\nCon rifeimento a-o Stato, o nomme Perscia o l'\u00e8 st\u00e6to deiviao scin a-o 1935, quande fu adottao ofi\u00e7ialmente Iran."}
{"id": "14042", "revid": "3941", "url": "https://lij.wikipedia.org/wiki?curid=14042", "title": "Statistica", "text": ""}
{"id": "14043", "revid": "12052", "url": "https://lij.wikipedia.org/wiki?curid=14043", "title": "Statistega", "text": "A Statistega a l'\u00e9 a sciensa ch'a l'ha pe oggetto o studio di fenommeni collettivi suscettibili de mezua e de descrission quantitativa.\nDescrission.\nA Statistega, basandose insce l'areccugeita de un gran numero de d\u00e6ti inerenti a-i fenomeni in examme, e partindo da de ipottexi ci\u00f9 o meno direttamente suggerie da l'esperiensa o da di analogie con di atri fenomeni za noti, mediante l'appricassion di mettodi matematichi fond\u00e6 insce-o carcolo d'e probabilit\u00e6, se pervegne a-a formulassion de lezze de media che governan t\u00e6 fenomeni, dite lezze statisteghe.\nSoventi l'areccugeita di d\u00e6ti a ven limitaa a un campion ci\u00f9 restreito, oportunamente predeterminao, in moddo da rapresent\u00e2 fedelmente e caratteristeghe generale. \nConcepia da prin\u00e7ippio comme attivit\u00e6 descrittiva de \u00e7erti f\u00e6ti sociali e in particol\u00e2 comme attivit\u00e6 amministrativa d'o Stato, a statistega a l'ha de man in man ampliao i seu confin, scin a devent\u00e2 una vea e proppia \u2018sciensa do collettivo\u2019, disciplin-a con de finalit\u00e6 non solo descrittive di fenomeni sociali e naturali, ma asc\u00ec orientaa a de finalit\u00e6 de ri\u00e7erca inti vari ambiti scientifichi."}
{"id": "14044", "revid": "12052", "url": "https://lij.wikipedia.org/wiki?curid=14044", "title": "Comunica\u00e7ion", "text": "Comunica\u00e7ion - \u00d2gni processo conscistente into scangio de messaggi, a traverso un can\u00e2 e segondo un codi\u00e7e, tra un scistema (animale, ommo, macchina ecc.) e un atro d'a m\u00e6xima nat\u00fba \u00f2 de nat\u00fba desp\u00e6gia."}
{"id": "14045", "revid": "12559", "url": "https://lij.wikipedia.org/wiki?curid=14045", "title": "Costantinopoli", "text": "Costantinopoli (in gr\u00eago: \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03cd\u03c0\u03bf\u03bb\u03b9\u03c2): \u00e7it\u00e6 fond\u00e2 da l\u2019imperat\u00f4 Costantin in scio sc\u00eeto de l'ant\u00eega Bizan\u00e7io into 330. \nDescri\u00e7ion e st\u00f6ia.\nCapit\u00e2 de l'Impeo bizantin scin' a-o 1453, quande a l'\u00e9 st\u00e6ta conquist\u00e2 da-i T\u00fbrchi; da al\u00f4a se \u00fbza o nomme Istanbul. A N\u00f2rd de Costantin\u00f2poli, a ci\u00f9 o m\u00eano 400 m\u00eatri de distansa e separ\u00e2 da-o str\u00e9ito de m\u00e2 d\u00eeto C\u00f2rno d'\u00d2u, gh'\u00eaa a col\u00f2nia zen\u00e9ize de Galata."}
{"id": "14046", "revid": "10132", "url": "https://lij.wikipedia.org/wiki?curid=14046", "title": "M\u00e2 Neigro", "text": "M\u00e2 Neigro o l'\u00e9 'u m\u00e2 interno, proan-a do M\u00e2 Mediterrannio, tra-e c\u00f2ste orient\u00e6 d'a penisoa barcannega a O, quelle r\u00f9sce e caocaxiche a N e a E e quelle de l'Anatolia a S.\nDescri\u00e7ion.\nA seu origine a l'\u00e8 direttamente connessa con l'evolussion geologica do M\u00e2 Mediterrannio. O comunica co-o Mediterrannio a traverso o Bosfoo e o Streito di Dardanelli, e co-o M\u00e2 d'Azov atraverso o Streito de Ker\u010d; o creuve 420.000 km2 co-un volumme de 514.500 km3 e o g'ha una profondit\u00e6 mascima de 2245 m, compreisa inte 'na vasta platea sotta i 2000 m. Ghe sbocca numeroxi sciummi (Danubio, Dnestr, Bug, Dnepr, K\u00ffz\u00ffl Irmak ecc.), i qu\u00e6, anche a causa d'e particolarit\u00e6 do climma (de st\u00e6 in genere mite e uverni reddeni), ghe determinan de condissioin fixico-chimiche particol\u00e6. \nA tempiatua in superfi\u00e7ie a l'\u00e8 in media de 6 \u00b0C supei\u00f4 a quella de l\u2019aia, co-un'escurscion annoa de 20 \u00b0C; in profondit\u00e6 decresce fin a 45-90 m pe poi aument\u00e2 e stabilizzase in gio a 9 \u00b0C tra 200 e 2000 m. \nA salinit\u00e6 a diffeisce noteivemente da quella do Mediterrannio: a l'\u00e8 in gio a l\u20198-9\u2030 inta zona de influensa di sciummi; do 18\u2030 in superfi\u00e7ie e do 22,5\u2030 a part\u00ee da-i 700 m in z\u00f9. Complescivamente o ten\u00f4 medio o l'\u00e8 do 22\u2030 contra o 38\u2030 do Mediterrannio. \nE corrente superfi\u00e7i\u00e6 (esigue son quelle subacquee verticale) g'han un andio scinistrorso partindo da-o M\u00e2 d\u2019Azov. \nE mar\u00eae no razonzan i 10 cm de ampiessa. \nBiologicamente se n\u00f2tta 'n'ingente redussion qualitativa d'a flora e d'a fauna, tavotta compensaa da 'na ricchessa quantitativa, dovua a-e condissioin de salinit\u00e6; a vitta a l'\u00e8 assente a-o de sotta d'i 200-300 m de profondit\u00e6, pe-a scarscit\u00e6 de l'osciggeno deslenguao inte l'\u00e6goa.\nI pri\u00e7ip\u00e6 scai porto\u00e6 son Odessa, Costansa, Sebastopoli, Novorossijsk e Trabisonda. \nNoteive impulso a-o traffego commerciale l'\u00e8 derivao, in particol\u00e2, da-o completamento (1992) do can\u00e2 ch'o conzonze o Danubio, a monte de Ratisbon-a, co-o Men, aseguando o collegamento fluvi\u00e2 tra o M\u00e2 Neigro e o M\u00e2 do Nord. "}
{"id": "14048", "revid": "8138", "url": "https://lij.wikipedia.org/wiki?curid=14048", "title": "Lengua Spagnolla", "text": ""}
{"id": "14049", "revid": "3941", "url": "https://lij.wikipedia.org/wiki?curid=14049", "title": "Rivolu\u00e7ion Americann-a", "text": ""}
{"id": "14050", "revid": "10132", "url": "https://lij.wikipedia.org/wiki?curid=14050", "title": "Savoia", "text": "Savoia Dinastia, ch'a l'ebbe origine tra o X secolo e l'XI secolo e a regn\u00f2 insce l\u2019Itallia da-o 1861 a-o 1946. A tra o nomme dall\u2019omonnima region, dove da prinsippio a l'ebbe di proppi possedimenti, da peuscia esteixi asc\u00ec a-o de s\u00e0 di Arpe scin a form\u00e2 un Stato."}
{"id": "14051", "revid": "3941", "url": "https://lij.wikipedia.org/wiki?curid=14051", "title": "Medioevo", "text": ""}
{"id": "14052", "revid": "12052", "url": "https://lij.wikipedia.org/wiki?curid=14052", "title": "Ren", "text": "O Ren o l'\u00e9 'n sciumme de l'Europa centro-occident\u00e2, longo 1326 km. O passa insce-o territoio de sei Stati (Svissera, Liechtenstein, Austria, Germania, Fransa, Paixi Basci). \nGi\u00f6graf\u00eea.\nO prinsip\u00e2 rammo sorgentissio (Ren Anteri\u00f4) o nasce inti Arpe svissere, da-o San Gottardo, e o se dirizze verso NE, risevendo poi da scinistra o Ren Posteri\u00f4, provegninte da-o masciscio de l\u2019Adula. O sciumme o prosegue in diression N, da primma intregamente in territoio svisseo, da peu segnando o confin tra Svissera e Liechtenstein e tra Svissera e Austria; intrao into Lago de Costansa, o ne sciorte e o prosegue in diression E-O, formando e cheite de Laufen (20 m), presso Sciaffusa. \nRi\u00e7evuo da scinistra l\u2019affluente Aare e toccao Baxilea, o s'indrissa torna verso N, scorindo inta Fossa Renan-a. Succescivamente, penetrao totalmente in territoio tedesco, o percore un\u2019ampia zona cianezante inta qu\u00e6 o so letto o se allarga progrescivamente e o ri\u00e7eive da-a drita o Neckar e quindi o Men, so mascimo tributaio. O prosegue dapeu, sempre verso N, in te 'na valle incassaa a traverso o Masciscio Scistoso Renan, ri\u00e7evendo, da drita, i \u00e6goe do Lahn e da Ruhr e, da scinistra, quelle da Mosella. \nA Lobit o pennetra inti Paixi Basci: o so delta apparente (in realt\u00e6 una ramificassion, e qu\u00e6 brasse dan leugo a una serie de foxe a estuaio) o comensa a Pannerden, donde o Ren o l'incanella i 2/3 de seu \u00e6gue into Waal, che, unindose a-a bassa Meusa, o cangia poi o nomme in Merwede e o se caccia into M\u00e2 do Nord. O restante di \u00e6goe, \u00f2 Neder Rijn, doppo avei destaccao a Huissen un atra ramma, l\u2019Ijssel (ch'o sfoxa inte l\u2019Ijssel Meer), o passa pe Arnhem e Wijk, dond'o piggia o nomme de Lek. Bagnao Krimpen e Rotterdam, co-o nomme de Nieuwe Maas, o se dividde a seu votta inte doe ramme, che sboccan into M\u00e2 do Nord."}
{"id": "14053", "revid": "2355", "url": "https://lij.wikipedia.org/wiki?curid=14053", "title": "Piaxen\u00e7a", "text": ""}
{"id": "14054", "revid": "3941", "url": "https://lij.wikipedia.org/wiki?curid=14054", "title": "Costantinoppoli", "text": ""}
{"id": "14055", "revid": "10132", "url": "https://lij.wikipedia.org/wiki?curid=14055", "title": "Geometria", "text": "Geometria - In senso ampio e generico, rammo d'a matematica ch'o studia o spassio e e figue spassiale."}
{"id": "14056", "revid": "12052", "url": "https://lij.wikipedia.org/wiki?curid=14056", "title": "Pirenei", "text": "Pirenei o l'\u00e9 'n scistema montuoso dell'Europa occident\u00e2, ch'o se sviluppa pe circa 430 km in diression O-E tra Cap de Creus (Mediterrannio) e Cabo Higuer (Oceano Atlantico) separando a Penisoa Iberica da-o resto dell\u2019Europa. Con un\u2019atitudine mascima de 3404 m (Pico de Aneto) e una larghessa mascima de circa 150 km (di qu\u00e6 83 insce-o versante spagnollo, tra Saint-Martory e Balaguer) ch'a s'assottiggia verso e estremit\u00e6 (non ci\u00f9 de 10 km into sett\u00f4 orient\u00e2 di Monti Alb\u00e8res), i Pirenei costituiscian un confin natur\u00e2 tra a Fransa e a Spagna (a-a qu\u00e6 urtima appartegnan pe-i do\u00ee tersci) e includdan intregamente o microstato de Andorra. "}
{"id": "14057", "revid": "10132", "url": "https://lij.wikipedia.org/wiki?curid=14057", "title": "Jazz", "text": "Jazz - Genere muxicale nasci\u00fbo inti USA, verso o prin\u00e7ippio do XX secolo, fr\u00fbto de un longo processo de scincretismo tra de forme muxicale occidentale e poetiche african-e, che remontavan a-a mem\u00f6ia curturale di scciavi deport\u00e6 into continente americ\u00e0n fra o XVI secolo e o XIX secolo, succescivamente affranc\u00e6 e progrescivamente inurb\u00e6."}
{"id": "14058", "revid": "12052", "url": "https://lij.wikipedia.org/wiki?curid=14058", "title": "Versagge", "text": "Versagge (in fran\u00e7\u00e8ise: \"Versailles\") o l'\u00e9 'n com\u00fbne fran\u00e7\u00e9ize de 85.205 abit\u00e0nti ch'o se tr\u0153va inta regi\u00f3n de l'\u00cele-de-France, capol\u00eaugo do dipartim\u00e9nto de Yvelines e do seu arrondissement. A s'estende 15 km a \u00f2vest-s\u00f9d\u00f2vest do c\u00e9ntro de Par\u00ecggi, da qu\u00e6 agglomerassion a f\u00e2 parte.\nSt\u00f6ia.\nA s'\u00e8 svilup\u00e2 da-a f\u00ecn do 17\u00b0 s\u00e9colo c\u00f3mme rescid\u00e9nsa re\u00e2, d\u00f2ppo che o 7 de m\u00e0zzo do 1682 Luigi XIV, d\u00eeto o \"R\u00e8 S\u00f4\", o gh'av\u00e9iva fis\u00f2u a s\u00eade da c\u00f3rte e do gov\u00e8rno fran\u00e7\u00e9ize.\n\u00d2cup\u00e2 da-i ted\u00e9schi into 1870, o 18 de zen\u00e2 do 1871 o r\u00e8 de Pr\u00f9scia Ghig\u00e8rmo I o ghe v\u00eagne incoron\u00f2u imperat\u00f4 de Germ\u00e0nia.\nComunica\u00e7io\u00een.\nStr\u00e0dde.\nA \u00e7it\u00e6 de Versagge a l'\u00e8 serv\u00eea da l'outostr\u00e0dda A13, ch'a colega co Par\u00ecggi, a \u00e8st, e Caen, a \u00f2vest.\nFerov\u00eee e trasp\u00f2rti p\u00f9blici.\nVersagge a l'\u00e8 serv\u00eea da-e tr\u00e6 sta\u00e7io\u00een de Versailles-Chantiers, Versailles-Ch\u00e2teau-Rive-Gauche e Versailles-Rive-Droite, co-a pr\u00ecmma ch'a l'\u00e8 coleg\u00e2 a-a r\u00e6 ferovi\u00e0ria a \u00e2ta velocit\u00e6 fran\u00e7\u00e9ize di TGV.\nO trasp\u00f2rto p\u00f9blico in sce g\u00f3mma o l'\u00e8 pe c\u00f3ntra garant\u00eeo da 29 l\u00ecnie de cori\u00eare.\nAministra\u00e7i\u00f3n.\nCanto\u00een.\nO terit\u00f6io do com\u00fbne de Roubaix o l'\u00e8 sudiv\u00eezo, da-o 2014, inti sego\u00e9nti do\u00ee canto\u00een:"}
{"id": "14059", "revid": "1211", "url": "https://lij.wikipedia.org/wiki?curid=14059", "title": "Pruscia", "text": "A Pruscia a l'\u00eaa 'na region st\u00f2rica da Germania, a qu\u00e6 denominassion a deriva da-i Borusci, \u00f2 Prusci, popolassioin baltiche che abitavan a z\u00f6na costea dita ci\u00f9 tardi Pruscia orient\u00e2. Scin a-o 1945 a Pruscia a constitu\u00eeva a ci\u00f9 vasta circoscrission aministrativa interna do \"Reich\", oss\u00e6 un \"Land\" suddiviso in 13 provin\u00e7e (Berlin-\u00e7itt\u00e6, Pruscia Orient\u00e2, Brandenburgo, Pomerannia, Schleswig-Holstein, Hannover, Ata Slexia, Bassa Slexia, Sassonnia, Ascia-Nassau, Vestfalia, Renania, Hohenzollern). Doppo a Segonda gu\u00e6ra mondi\u00e2 a Pruscia a l'\u00e8 spar\u00eea da-o numero de circoscrissioin aministrative tedesche, mentre i territ\u00f6i orient\u00e6, ch'aivan constitu\u00eeo o primmo antigo nucleo da Pruscia, han sub\u00eeo diversa sci\u00f2rte, passando in parte a l\u2019URSS (z\u00f6na de K\u00f6nigsberg, aoa Kaliningrad), e in parte a-a Polonia."}
{"id": "14060", "revid": "147374", "url": "https://lij.wikipedia.org/wiki?curid=14060", "title": "Versailles", "text": ""}
{"id": "14061", "revid": "7530", "url": "https://lij.wikipedia.org/wiki?curid=14061", "title": "Femmina", "text": "Femmina - L\u2019individdo (indicao co-o scimbolo \u2640) ch'o produxe solo di gameti femminin (\u00f2 macrogameti \u00f2 \u0153uve \u00f2 \u0153uvo\u00e7ellule); ne-i organismi uni\u00e7ellul\u00e6, quello ch'o se transforma inte un macrogamete.\nDescri\u00e7ion.\nI caratteri sessuali segondai femminin co-i caratteri primai, e gonade, caratterizzan o c\u00f2rpo o a fixiologia o a psicologia d'a femmina ne-i confronti do masccio. "}
{"id": "14062", "revid": "7530", "url": "https://lij.wikipedia.org/wiki?curid=14062", "title": "Fixiologia", "text": "A Fixiologia a l'\u00e9 a sciensa ch'a studdia e fonsioin d'i organismi viventi - anim\u00e6 e veget\u00e6 - pe conosce e cause, e condisioin e e lezze che determinan e reggolan i fenomeni vitali."}
{"id": "14063", "revid": "10132", "url": "https://lij.wikipedia.org/wiki?curid=14063", "title": "Metafixica", "text": "A Metafixica a l'\u00e9 'n branca d'a filosofia che, tradissionalmente, a l'amia a individo\u00e2 a natua urtima e assolua d'a realt\u00e6 a-o de l\u00e0 d'e seu determinassioin relative, oggetto d'e sciense particolare."}
{"id": "14064", "revid": "7530", "url": "https://lij.wikipedia.org/wiki?curid=14064", "title": "Natua", "text": "Natua - O scistema totale de creatue vivente, anim\u00e6 e veget\u00e6, e d'e cose inanim\u00e6 che presentan un orde, realizzan di tipi e se forman segondo de lezze."}
{"id": "14065", "revid": "10132", "url": "https://lij.wikipedia.org/wiki?curid=14065", "title": "Teologia", "text": "Teologia - In senso largo, ogni dottrin-a relativa a D\u00ea, o a-i d\u00ea, o ci\u00f9 genericamente a-a religion. \nIn senso streito, con rifeimento a-a religion crestian-a, a riflescion intorno a-o d\u00e6to rivelao."}
{"id": "14066", "revid": "1042", "url": "https://lij.wikipedia.org/wiki?curid=14066", "title": "D\u00ea", "text": "Un D\u00ea, \u00f2 Dio, inte religioin politeisteghe, o l'\u00e8 ciaschedun di \u00easci vener\u00e6 comme superio\u00ee \u00e0 l'ommo, dot\u00e6 de personalit\u00e6 e inmortali.\nInte religioin monoteisteghe, o l'\u00e8 'n \u00ease supremo, concepio e soventi adorao universalmente comme eterno, creat\u00f4 e ordenat\u00f4 de l'Universo.\nPoliteismo.\nA fantaxia creatrixe de miti a tende \u00e0 fiss\u00e2 in moddo concreto e precizo i caratteri distintivi di \u00easci superio\u00ee, che questa a riconosce comme agenti into mondo da natua e di ommi, i qu\u00e6 \u00e0 quelli se v\u00f3zan into culto. Ogni divinit\u00e6 do veo e proppio politeismo (in \u00e7o distinto da-o polidemonismo) a l'aquista 'na personalit\u00e6 mittica e coltur\u00e2; i d\u00ea constitoiscian 'na societ\u00e6 organiz\u00e2 in moddo afin \u00e0 quella uma\u00f1a, con di ligammi de p\u00e6ntella e de ciu \u00f2 meno streita dipenden\u00e7a gerarchica. Sci\u00f1a 'nti caxi ondi-a rapresenta\u00e7ion a l'\u00e8 aniconnica \u00f2 l\u2019inmaggine a se destacca da quella da figua uma\u00f1a, e qualit\u00e6 psicchiche e morale e i a\u00e7ioin \u00e2tribu\u00eee a-i d\u00ea son uma\u00f1e. Questo l'aven, entro \u00e7erti limmiti, presso o popolo ebraico asc\u00ec, o qu\u00e6 monoteismo o se distingue nettamente inte l'ambito de l'antighit\u00e6 precrestia\u00f1a. \nO pensceo grego o po\u00f1e o problema de l'origgine, da natua e do fin de l'Universo e de l'ommo e, inte l'atto into qu\u00e6 o-i afronta con consciente ciare\u00e7\u00e7a e coeren\u00e7a loggica, o formula asc\u00ec, za con l'Eracclito e-o Senoffane, a crittica radic\u00e2 da religion politeistega tradi\u00e7ion\u00e2; p\u00f9 conoscendo varrie forme d'ateismo e de polemmica antireligioza (Diagora, Cri\u00e7\u00e7ia, Ted\u00f3o de \u00c7irene), o l'elabboa un\u2019\u00e2ta e complessa teologia co-o Platon (dotri\u00f1a do Demiurgo) e con l'Aristottile (D\u00ea comme mot\u00f4 inmobbile, atoalit\u00e6 pi\u00f1amente realiz\u00e2 e \u00abpensceo de pensceo\u00bb). Questa teologia filtr\u00e2 atraverso o panteismo fatalistego do stoi\u00e7ismo a confluisce into ciu vasto ambito da religioxit\u00e6 ellenistega, preparando cosc\u00ec e vaste elaboa\u00e7ioin teologgiche do neoplatonismo.\nReligion e filozofia.\nE diferen\u00e7e tra l\u2019atezamento puamente religiozo e quello meramente filozoffico se fan evidente quande se consciddere trei problemi fondament\u00e6: natua de D\u00ea, so raporti co-o mondo, so conoscibilit\u00e6. Rispetto a-o primmo, da-o ponto de vista do pensceo ra\u00e7ion\u00e2, D\u00ea o p\u0153u \u00ease concepio ontologicamente comme prin\u00e7ippio supremo da realt\u00e6 (e quindi \u00f2 comme puo \u00ease \u00f2 comme caoza trascendente do mondo \u00f2 comme caoza primma e insemme fin\u00e2 de l'Universo), op\u00f9 da-o ponto de vista loggico (quindi comme prin\u00e7ippio supremo de l'orde do mondo, da raxon inte l'ommo, da corisponden\u00e7a tra-o pensceo e-e c\u00f3se) \u00f2 asc\u00ec assiologicamente comme val\u00f4 assoluo; o sentimento religiozo, invece, o se v\u00f3ze in varri moddi a D\u00ea comme perso\u00f1a. \nO problema do raporto de D\u00ea co-o mondo o comporta inta sostan\u00e7a tr\u00e6 solu\u00e7ioin: quella doalistega, \u00f2 teistega, ch'a consciddera D\u00ea comme trascendente, distinto da-o mondo finio; quella monistega \u00f2 panteistega, ch'a-o consciddia invece comme inmanente a-o mondo; quella naturalistega che, in nomme de l'aotosuficen\u00e7a da realt\u00e6 natur\u00e2, a nega a necescit\u00e6 de ricor\u00ee \u00e0 D\u00ea pe spieg\u00e2 a natua. \nA propoxito do ter\u00e7o problema, quello da conoscibilit\u00e6 de D\u00ea, e doe texi estreme son quella ch'a se p\u0153u ciamm\u00e2 intelettoalistega (e a-o tempo m\u00e6ximo ontologgica), pi-a qu\u00e6 D\u00ea o l'\u00e8 ogetto de 'n\u2019aprenscion inmedi\u00e2 de l'inteletto, e quella agnostega \u00f2 de l'inconoscibilit\u00e6 de D\u00ea pe l\u2019inteletto uman: de ch\u00ec e corente fideisteghe \u00f2 pragmatisteghe, e scimmile, che inscistan tutte insci-\u00f4 concetto de D\u00ea, segondo l\u2019esprescion do Pascal, senscibbile (saiv'\u00e0 d\u00ee percetibbile) \u00aba-o c\u0153u, no a-a raxon\u00bb. A t\u00e6 corente se conliga in quarche moddo quelle che, sottoliniando no solo a transcenden\u00e7a de D\u00ea, ma asc\u00ec a so \u00e2terit\u00e6 rispetto a-o mondo finio, sostegnan che l\u2019essen\u00e7a e i atributi de D\u00ea p\u0153uan \u00ease definii solo negativamente (\"via negationis\" \u00f2 asc\u00ec teologia negativa \u00f2 apofattega), \u00f2 s\u00e6 pensando e dindo quello ch'o no l'\u00e8. Se contrapo\u00f1e a questa l\u2019atra tenden\u00e7a che, sen\u00e7a neg\u00e2 a transcenden\u00e7a de D\u00ea, a ritegne che de l\u00ea e di so atributi l\u2019ommo o posse pens\u00e2 e parl\u00e2 poxitivamente (\"via affirmationis\" \u00f2 asc\u00ec teologia afermativa \u00f2 catafattega), conscidiando in l\u00ea i aspetti e-e forme da vitta uma\u00f1a, aferm\u00e6 in moddo eminente (\"via eminentiae\"), che per\u00f2 a l'aresta non definibbile. A queste doe poxi\u00e7ioin, che p\u0153uan \u00ease asc\u00ec meramente inteletoalisteghe, corisponde per\u00f2 asc\u00ec di atezamenti religioxi desp\u00e6gi, pe-i qu\u00e6 l\u2019ommo o p\u0153u sent\u00ee, denanti \u00e0 D\u00ea, sorvetutto a proppia poche\u00e7\u00e7a, \u00f2 a-a dreitua nullit\u00e6, op\u00f9 avert\u00ee in l\u00ea, into ciu profondo de l'annima, un raggio do divin savei e virt\u00f9: quella inlumina\u00e7ion interi\u00f4 ch'a rende poscibbile ogni conoscen\u00e7a, quindi quella de D\u00ea asc\u00ec; conoscen\u00e7a che i primmi crestien ciammavan teopoiexi, union con l\u00ea. \nA-e desp\u00e6gie poxi\u00e7ioin toc\u00e6 se conliga, inta stoia da riflescion filozoffica e teologgica, varrie pr\u0153uve de l'existen\u00e7a de D\u00ea, streitamente conesse \u00e0 di presuposti loggichi-metafixichi storicamente determin\u00e6. Queste p\u0153uan ese clascific\u00e6 comme: a) pr\u0153uve tr\u00e6te da 'n\u2019esperien\u00e7a person\u00e2 diretta, meramente religioza \u00f2 asc\u00ec ra\u00e7ionalizz\u00e2 (prez., l\u2019argomento ideologgico, conesso co-a dotri\u00f1a de l'inlumina\u00e7ion interi\u00f4, de Sant'Aostin), \u00f2 da l'universalit\u00e6 de l'esperien\u00e7a religioza (argomento mor\u00e2: consenso univers\u00e2 do gennere uman, ch'o no p\u0153u ingann\u00e2se inte l'amette un prin\u00e7ippio supremo); b) pr\u0153uve relative a-o momento ettico de l'idea de D\u00ea, in quanto, p\u00f9 con di attezamenti desp\u00e6gi, riconoscian tutte l\u2019exigen\u00e7a d'aferm\u00e2 l\u2019existen\u00e7a de 'na lezze morale suprema e assolua, e quindi un legislat\u00f4 (argomento deontologgico); c) pr\u0153uve relative a-o momento teorettico, tra-e qu\u00e6 o cosc\u00ec dito argomento ontologico \u00f2 \"a priori\", ch'o l'aferma l\u2019existen\u00e7a de D\u00ea \u00ease impli\u00e7\u00e7ita inte l'idea de l\u00ea comme perfe\u00e7ion suprema, a pr\u0153uva cosmologgica, ch'a l'aferma a necescit\u00e6 de 'na caoza primma, e quella fixico-teologgica, pi-a qu\u00e6 l\u2019orde do mondo o dimostra l\u2019existen\u00e7a de 'na possan\u00e7a ordenaixe assolua e de 'n fin supremo. Tra questi urtimi doi genneri de pr\u0153uve, fond\u00e6 insci-\u00e2 caozalit\u00e6, e cio\u00e8 \"a posteriori\", han avuo particol\u00e2 fortu\u00f1a e \u2018\u00e7inque vie\u2019 de san Tomaxo d\u2019Aquin, che, in base a-i prin\u00e7ippi da filozofia aristotellica, o l'argomentava l\u2019existen\u00e7a de D\u00ea: a) da-o movimento (inteizo comme passaggio da-a possan\u00e7a a l'atto), ch'o l'exigge \u2013 inte l'ambito de 'na fixica e metafixica aristotellica \u2013 un primmo mot\u00f4 inmobbile; b) da-e svari\u00e6 caoze efficiente, in quanto a \u2018cade\u00f1a de caoze\u2019, segondo l'Aristottile, a no p\u0153u \u00ease infinia e a l'exigge quindi una Caoza primma; c) da-a contingen\u00e7a do mondo, in quanto, scicomme ogni cosa in questo a l'ap\u00e2 condi\u00e7ion\u00e2 da di atre, g'ha da existe un \u00ease ch'o l'\u00e8 invece incondi\u00e7ionao e assoluo, avendo in l\u00ea a caoza do so \u00ease e de l'\u00ease de cose contingente; d) da-a diverscit\u00e6 di graddi de perfe\u00e7ion de cose, pi-a qu\u00e6 g'ha da existe l\u2019\u00ease ch'o l'arec\u0153ugge in l\u00ea a perfe\u00e7ion assolua; e) da l'orde e da-o presuposto finalismo do mondo, che rinvian \u00e0 'n'Intelligen\u00e7a e \u00e0 'na Voent\u00e6 trascendente. \nMentre inte teologie d'atre confescioin crestia\u00f1e s'\u00f3ss\u00e8rva 'na noteive variet\u00e6, dovua a l'influsso exer\u00e7itao in sce queste da-e desp\u00e6gie poxi\u00e7ioin filozoffiche prevarsciue de man in man into corso da stoia moderna, e \u00e7inque vie de san Tomaxo son vegnue clasciche inta teologia catollica, a qu\u00e6, in scintexi, a l'aferma: a) che l\u2019existen\u00e7a de D\u00ea a p\u0153u \u00ease ra\u00e7ionalmente dimostr\u00e2 pe inferen\u00e7a da l'osserva\u00e7ion do mondo creao; b) chi-a natua de D\u00ea, person\u00e2 e trascendente, a l'aresta incomprenscibbile a-a mente uma\u00f1a a qu\u00e6 a p\u0153u tuttavia aferm\u00e2 de l\u00ea \u2013 \"via eminentiae\" \u2013 tutte e perfe\u00e7ioin. Circa a natua de D\u00ea (otr'a-o so \u00ease un e trin conoscibbile soo che traverso a-a Rivela\u00e7ion) e opignoin di teolloghi arestan diferente."}
{"id": "14067", "revid": "10132", "url": "https://lij.wikipedia.org/wiki?curid=14067", "title": "Universo", "text": "Universo. In astronomia o l'\u00e9 l'insemme di corpi \u00e7elesti (pianeti, stelle, galassie, povie e gazzi diffuxi) ch'o circonda a T\u00e6ra.\nDescri\u00e7ion.\nO st\u00f9ddio astronomego de l'Universo fixico o se propon-e de forn\u00ee un quaddro descrittivo e interpretativo d'a s\u00f2 struttua spassi\u00e2 e d'a s\u00f2 evolussion tempo\u00e2. \nA branca d'a sciensa ch'a s'ocupa de questo st\u00f9ddio, a cosmologia, a se serve segge d'i oservassioin astronommeghe, qu\u00e6, presempio, e poxissioin e i intenscit\u00e6 de inraggiamento luminoso d'e galassie, segge d'i prinsippi fixichi desonti da di esperimenti de laoeio e da de indussioin matematiche."}
{"id": "14068", "revid": "10132", "url": "https://lij.wikipedia.org/wiki?curid=14068", "title": "Cosmologia", "text": "A Cosmolog\u00eea a l'\u00e9 a parte de l'astronomia teorica ch'a s'ocupa de costioin chi resguardan a struttua e l\u2019evolu\u00e7ion d'o cosmo, tentando, in particol\u00e2, de remontane a-i origine.\nDescri\u00e7ion e st\u00f2ia.\nInte l'evolussion st\u00f2rica d'a disciplin-a se peu distingoe unn-a cosmologia gener\u00e2, ch'a consciddera l'evolussion e i origine de l'Universo, e unn-a cosmologia planetaia, ch'a tratta a formassion di pianeti, in particol\u00e2 d'o Scistema Sol\u00e2re."}
{"id": "14069", "revid": "10132", "url": "https://lij.wikipedia.org/wiki?curid=14069", "title": "Cosmo", "text": "O C\u00f2smoo l'\u00e9 derivao do grego \"k\u00f3smos\", propiamente \"orde\" e \"mondo, \u00f2 universo\", in quante orde univers\u00e2.\nDescri\u00e7ion.\nNe l'uso scientiffico o l'\u00e8 nomme proppio e quindi: \"Cosmo\". \nL'intrego Universo, compreisa a T\u00e6ra, che, inta conce\u00e7ion d'i antighi Greghi, o l'ea consciderao un tutto armonico e gerarchicamente ordenao, contrapposto a-o dezorde d'o caos."}
{"id": "14070", "revid": "10132", "url": "https://lij.wikipedia.org/wiki?curid=14070", "title": "Proton", "text": "Proton - Partexella stabile, elettricamente carega (con carega elettrica poxitiva p\u00e2, in val\u00f4 assoluo, a quella de l'elettron), de dimenscion subatomica (\u223f10\u201315 m) e massa p\u00e2 a 1,67\u221910\u201327 kg.\nDescri\u00e7ion e st\u00f6ia.\nO l'\u00e9 appartegninte a-a famiggia d'i adroin, o qu\u00e6 nomme o fu coniao intorno a-o 1920 da E. Rutherford; insemme a-o neuitron, o l'\u00e8 un d'i constituenti d'o nuccleo atomico, da-o qu\u00e6 o ven emisso in molte reassioin nucleare. \nO costituisce o nuccleo do ci\u00f9 leggio d'i atomi, l'idroggeno, e pertanto o coincidde co-o ione idrogeno H+: per produe di protoin liberi l'\u00e8 quindi suffixente ionizz\u00e2 de l'idroggeno atomico. O numero di protoin into nuccleo de un determinao elemento o l'\u00e8 o numero atomico de l\u2019elemento m\u00e6ximo."}
{"id": "14071", "revid": "10132", "url": "https://lij.wikipedia.org/wiki?curid=14071", "title": "Caro armao", "text": "Caro armao - Veiccolo munio de scaffo corassao, dotao de movimento autonnomo e armao di bocche da feugo (cannon e metraggiatrixe)."}
{"id": "14072", "revid": "1211", "url": "https://lij.wikipedia.org/wiki?curid=14072", "title": "Metraggiatrixe", "text": "Metraggiatrixe - Arma da feugo aotomattica, portattile o meno, in graddo de ti\u00e2 corpi in rappida succescion."}
{"id": "14079", "revid": "12052", "url": "https://lij.wikipedia.org/wiki?curid=14079", "title": "Grecia", "text": ""}
{"id": "14080", "revid": "2355", "url": "https://lij.wikipedia.org/wiki?curid=14080", "title": "Bulgaia", "text": ""}
{"id": "14081", "revid": "3941", "url": "https://lij.wikipedia.org/wiki?curid=14081", "title": "Zeughi olimpici", "text": ""}
{"id": "14082", "revid": "1211", "url": "https://lij.wikipedia.org/wiki?curid=14082", "title": "Atleta", "text": "Atleta (da-o latin \"athleta\", grego \u1f00\u03d1\u03bb\u03b7\u03c4\u03ae\u03c2, derivao de \u1f06\u03d1\u03bb\u03bf\u03bd \u00abgara\u00bb) o l'\u00e9 chi prattica un qu\u00e6sesegge sport e, in particol\u00e2, chi prattica una specialit\u00e6 de l'atletica leggea.\nDescri\u00e7ion e st\u00f2ia.\nO termine o se rifeisce anche a chi, ne l'antichit\u00e6 clascica, praticava eser\u00e7issi atletichi."}
{"id": "14083", "revid": "1144", "url": "https://lij.wikipedia.org/wiki?curid=14083", "title": "Latin", "text": ""}
{"id": "14084", "revid": "1144", "url": "https://lij.wikipedia.org/wiki?curid=14084", "title": "Grego", "text": ""}
{"id": "14085", "revid": "12052", "url": "https://lij.wikipedia.org/wiki?curid=14085", "title": "Sport", "text": "Sp\u00f2rt (\u00f2 dip\u00f2rto, antig. \"deporto\"; da l'ingleize \"sport\"; da l'ant. \"disport\"; da-o franseize antigo \"desport\"), o l'\u00e9 un' attivit\u00e6 inteisa a svilupp\u00e2 e capa\u00e7it\u00e6 fixiche e insemme psichiche, e o complesso di exer\u00e7issi e de manifestassioin, soviat\u00fbtto agonistiche, into qu\u00e6 questa attivit\u00e6 a se realizza."}
{"id": "14086", "revid": "3941", "url": "https://lij.wikipedia.org/wiki?curid=14086", "title": "Ingleize", "text": ""}
{"id": "14087", "revid": "1211", "url": "https://lij.wikipedia.org/wiki?curid=14087", "title": "Continente", "text": "Continente (Der. do part. pres. \"continens\" do lat. \"continere\" \"contegn\u00ee\") - Ognun di ci\u00f9 vasti complesci de t\u00e6re emerse, isol\u00e6 da di oceani, a-o qu\u00e6 p\u00f2sse ricon\u00f4scise 'na sostansi\u00e2 unitariet\u00e6."}
{"id": "14088", "revid": "10132", "url": "https://lij.wikipedia.org/wiki?curid=14088", "title": "Oceano", "text": "Oceano - Vasta disteisa d'\u00e6goa ch'a circonda i continenti. I trei prin\u00e7ip\u00e6 ba\u00e7\u00ee oceanichi (Oceano Pa\u00e7iffego, Oceano Atlantego, Oceano Indian), comprenscivi di ba\u00e7\u00ee meno\u00ee e di m\u00e2 adiaxenti, creuvan un'area de circa 361 milioin de km2, occupando circa o 71% da superfi\u00e7ie terrestre."}
{"id": "14089", "revid": "8138", "url": "https://lij.wikipedia.org/wiki?curid=14089", "title": "Arpe", "text": ""}
{"id": "14090", "revid": "2355", "url": "https://lij.wikipedia.org/wiki?curid=14090", "title": "Alpi", "text": ""}
{"id": "14091", "revid": "10132", "url": "https://lij.wikipedia.org/wiki?curid=14091", "title": "Vatican", "text": "Vatican - Z\u00f6na de Romma, insce-a riva drita do Teivie, correspondente a-o C\u00f2lle Vatican, che da-i 19 m de ciassa San P\u00ea a monta scin a-i 77 m do ponto ciu erto. O constito\u00ecsce o territ\u00f6io do Stato da \u00c7itt\u00e6 do Vatican."}
{"id": "14092", "revid": "4671", "url": "https://lij.wikipedia.org/wiki?curid=14092", "title": "Stato da \u00c7itt\u00e6 do Vatican", "text": ""}
{"id": "14093", "revid": "3941", "url": "https://lij.wikipedia.org/wiki?curid=14093", "title": "Trebizonda", "text": ""}
{"id": "14094", "revid": "1211", "url": "https://lij.wikipedia.org/wiki?curid=14094", "title": "Trabizonda", "text": " \nTrabizonda \u00f2 \"Trabezonda\" (in t\u00fbrco \"Trabzon\", in grego antigo \u03a4\u03c1\u03b1\u03c0\u03b5\u03b6\u03bf\u1fe6\u03c2) - \u00c7itt\u00e6 da Turchia (230.399 ab. into 2009), insce-a c\u00f2sta do M\u00e2 Neigro, a-i p\u00ea da caden-a di Monti Ponteghi, vex\u00ecn a-a foxe do De\u01e7irmen.\nDescri\u00e7ion e st\u00f2ia.\nL'antiga \u00e7itt\u00e6 grega a l'ea costru\u00eea sci\u00fb 'n atocian a forma de trapessio; quella t\u00fbrca a se stende insce-o scianco de l\u2019atocian verso o m\u00e2. \nP\u00f2rto commerciale (esportassion de legnamme, nisseue, tabacco); industrie tescile. \nA provinsa de Trabizonda a s'estende sci\u00fb 4664 km2 e a conta 765.127 abitanti."}
{"id": "14096", "revid": "3941", "url": "https://lij.wikipedia.org/wiki?curid=14096", "title": "Idroggeno", "text": ""}
{"id": "14097", "revid": "3941", "url": "https://lij.wikipedia.org/wiki?curid=14097", "title": "Numeo atomigo", "text": ""}
{"id": "14098", "revid": "3941", "url": "https://lij.wikipedia.org/wiki?curid=14098", "title": "Numero atomico", "text": ""}
{"id": "14099", "revid": "10132", "url": "https://lij.wikipedia.org/wiki?curid=14099", "title": "Neuitron", "text": "Neuitron - Partexella elettricamente neuitra, de dimenscion subatomica (\u223f10\u201315 m) e massa de poco supei\u00f4 a quella do proton (\u223f10\u201327 kg), appartegninte a-a famiggia d'i adroin; insemme a-o proton, o l'\u00e8 un di constituenti do nuccleo atommico, da-o qu\u00e6 o ven emisso in molte reassioin nucleare."}
{"id": "14100", "revid": "10132", "url": "https://lij.wikipedia.org/wiki?curid=14100", "title": "Elettron", "text": "elettron - Partexella element\u00e2 leggea, portatrixe dei una carega elettrica negativa da qu\u00e6 tutte e careghe existente in natua son murtipri intreghi (a parte o segno): saieiva a d\u00ee che a carega elettrica e de l'elettron a constituisce a carega element\u00e2, o \"quanto\" de elettri\u00e7it\u00e6."}
{"id": "14101", "revid": "10132", "url": "https://lij.wikipedia.org/wiki?curid=14101", "title": "Elettri\u00e7it\u00e6", "text": "Elettri\u00e7it\u00e6 - L'insemme di fenommeni prod\u00fbti da-a c\u00e0rega elettrica, 'na propiet\u00e6 d'arcun-e partexelle che costitu\u00ecscian a mateia.\nV\u00f4xe corel\u00e6.\n\u00d6gi\u00f4 magic\u00f4 (v\u00e0lvola termoionica pe rappresenta\u00e7ion grafica de l'intensit\u00e6 de 'n segnale elettrico)"}
{"id": "14105", "revid": "12552", "url": "https://lij.wikipedia.org/wiki?curid=14105", "title": "Mateia", "text": "Mateia - A sostansa da qu\u00e6 son f\u00e6ti i oggetti senscibili, provista de massa e esteisa into spassio.\n\u00c2tre f\u00f3rme de mateia.\nZa a part\u00ec da i \u00e0nni '30, con e sperimenta\u00e7io\u00een do scensiatto Fritz Zwicky a l'\u00e8 st\u00e6ta teoriz\u00e2 l'exist\u00e9nsa de inn-a particol\u00e2re forma de mateia inte l'universo, che a vegne ciam\u00e2 Mat\u00eaia sc\u00fba, rilevabile s\u00f3lamente con mezua\u00e7io\u00een indirette in sce \u00f3nde gravita\u00e7i\u00f3n\u00e2li, perch\u00e9 a no a emette nisciun genere de radia\u00e7io\u00een."}
{"id": "14106", "revid": "3941", "url": "https://lij.wikipedia.org/wiki?curid=14106", "title": "Spassio", "text": "Spassio - sostantivo che in gener\u00e2 o l'indica un'estenscion tra do\u00ee o ciu ponti de rifeimento, ma ch'o peu scangi\u00e2 de scignificao a segonda da disciprin-a inta qu\u00e6 o l'\u00e8 trattao."}
{"id": "14108", "revid": "12052", "url": "https://lij.wikipedia.org/wiki?curid=14108", "title": "Dante Ardigh\u00ea", "text": "Durante di Ardigh\u00ea dito Dante, poeta, scrit\u00f4 e politico (Firen\u00e7e 1265 - Ravenna 1321).\nV\u00ectta.\nNasci\u00fbo inte 'na famiggia da mili\u00e7\u00e7ia \u00e7ittadi\u00f1a da Bella e Ardigh\u00ea de Bellin\u00e7on, Dante o studi\u00f2 ancon figgi\u0153u grammatica, quindi filozofia, probabilmente presso e sc\u0153ue di ordi mendicanti e foscia o se form\u00f2 a Bologna asc\u00ec. O commen\u00e7\u00f2 zoeno a scangi\u00e2 poexie co-i maggio\u00ee poeti do so tempo mentre o l'asciorveiva a-i dovei che comportava a so \u00e7ittadinan\u00e7a e o so ceto soci\u00e2. O parte\u00e7ip\u00f2 a arcu\u00f1e spedi\u00e7ioin de l'exer\u00e7ito, in qualit\u00e6 de cavag\u00eao, e a-o comitato d'acuggen\u00e7a de Carlo Martello, figgio maggi\u00f4 de Carlo II d'Angi\u00f2 into 1294. \nQuande se mitig\u00f2 i Ordenamenti de giusti\u00e7\u00e7ia de Giano da Bella che proibivan, tra i atre cose, a parte\u00e7ipa\u00e7ion a-e magistratue ciu importante a chi no foise inscrito a un'arte, Dante, ch'o l'aiva frequentao Brunetto Latin, scrivan e can\u00e7el\u00ea do Com\u00fbn, condividendo con l\u00ea i valo\u00ee politichi do poppolo, o s'inscrisse a l'Arte di meghi e di spe\u00e7i\u00e6, accedendo cosc\u00ec a di importanti conseggi: o conseggio di \u00c7ento, quello di Trentesei do capitagno e, into 1300, o verti\u00e7e do Com\u00fbn, o priorato. \nA Firen\u00e7e andava tuttavia intenscificandose a lotta tra-e fa\u00e7ioin aristocratiche di Gianchi (capez\u00e6 da-i \u00c7erci) e di Neigri (ghi\u00e6 da-i Don\u00e6), i primmi tendenti a avvexin\u00e2se a-o popolo e i segondi ciu interess\u00e6 a appoggi\u00e2 Bonifa\u00e7io VIII inti so tentativi de controll\u00e2 Firen\u00e7e. Dante, pri\u00f4 into momento into qu\u00e6 o scontro o s'ea f\u00e6to particolarmente intenso, o fu vexin a-i Gianchi e o sost\u00e8gne a linnia politica contraia a-i am\u00eee do pappa l\u2019anno doppo asc\u00ec. Pe questa raxon, quande i Neigri pigion o sorvevento gra\u00e7ie a l'arrivo de truppe de Carlo de Valois, inviao da-o pappa, e, into 1302, inandion di procesci contra i precedenti retto\u00ee, Dante o fu accuzao de m\u00e2versa\u00e7io\u00ecn, bandio e condannao a morte in contuma\u00e7ia. Tra o 1302 e o 1304 Dante o l'arest\u00f2 ligao a-o gruppo di exuli Gianchi a-o qu\u00e6 s'ean unii i ghibellin, e o vi\u00e6gi\u00f2 in Tosca\u00f1a, a Forl\u00ec e a Vero\u00f1a, a-a ri\u00e7erca de alli\u00e6 pe poei rientr\u00e2 a Firen\u00e7e. \nO tent\u00f2 asc\u00ec a stradda da paxifica\u00e7ion, ch'a fall\u00ec comme asc\u00ec o rientro in for\u00e7e into 1304. Dante o l'abbandon\u00f2 all\u00f4a i Gianchi, o fu foscia a Pariggi, probabilmente a Bologna, a Trevizo, quindi in atre \u00e7itt\u00e6 da Marca trevixa\u00f1a e da p\u0153u torna in Tosca\u00f1a donde o soggiorn\u00f2 a Lucca. In questi anni o misse man a do\u00ec trat\u00e6 arest\u00e6 incompii, o \"Convivio\" e o \"De vulgari eloquentia\", e o comen\u00e7\u00f2 a \"Divi\u00f1a Com\u00e9dia\". \nInsci-\u00e2 sc\u00eea de l'ele\u00e7ion de Arrigo VII (1308), e do vi\u00e6gio da questi intrapreizo pe l\u2019incoona\u00e7ion, o scrisse arcu\u00f1e epistoe inte qu\u00e6 o l'exortava i prin\u00e7ipi e i poppoli d\u2019Itallia a sottomettise e l\u2019imperat\u00f4 a pun\u00ee i rebelli, e o m\u0153\u00fc\u00f2 a vixon da stoia ch'o l'avi\u00e6 esposto inta \"Commedia\" e into \"De monarchia\", segondo a qu\u00e6 a Gexa, usurpao \u2013 a pr\u0153uvo a-a dona\u00e7ion de Constantin \u2013 o poei che l'imp\u00eao o l'aiva ri\u00e7ev\u00fao da D\u00ea pe a cupidiggia di so pasto\u00ee, a l'aiva destruto a paxe di ommi impedindoghe de realizz\u00e2 o so fin providen\u00e7i\u00e2. \nSolo una monarch\u00eda univers\u00e2 a l'avi\u00e6 posci\u00fao ristabil\u00ee e condi\u00e7ioin perdue. Questa conce\u00e7ion a no v\u00e8gne men quande a morte de Arrigo VII (1313) a pose f\u00ecn a-e spian\u00e7e ch'o l'aiva sciuscitao. Dante o continu\u00f2 a medit\u00e2la a Vero\u00f1a donde o soggiorn\u00f2 da-o 1312 a-o 1318 a-a corte de Cangrande da Scaa. O trascor\u00ec i \u00fbrtimi anni a Ravenna, presso Guiddo Novello da Polenta."}
{"id": "14109", "revid": "1042", "url": "https://lij.wikipedia.org/wiki?curid=14109", "title": "Dante", "text": ""}
{"id": "14110", "revid": "10132", "url": "https://lij.wikipedia.org/wiki?curid=14110", "title": "Spassio(fixica)", "text": "O Spassio o l'\u00e9 l'estenscion tridimenscion\u00e2 inta qu\u00e6 di ogetti e di eventi g'han de diressioin e de poxissioin relative tra l\u00f4."}
{"id": "14111", "revid": "12052", "url": "https://lij.wikipedia.org/wiki?curid=14111", "title": "Tempo", "text": "Tempo - A dimenscion inta qu\u00e6 se concepisce e se mez\u00fba o trascore di eventi, disp\u00f2sti da-o pass\u00f2u via o prezente into fut\u00fbo, e asc\u00ec a du\u00e2 e i intervalli tra questi."}
{"id": "14116", "revid": "7530", "url": "https://lij.wikipedia.org/wiki?curid=14116", "title": "Vitta", "text": "Vitta - Caratteristega ch'a distingoe i entit\u00e6 fixiche che g'han di procesci biol\u00f2ggichi da quelle che no ghe n'han, segge perc\u00f2se ste fonsioin son cess\u00e6 (morte), \u00f2 che donca perch\u00e8 no ghe l'han mai av\u00fbe."}
{"id": "14117", "revid": "1144", "url": "https://lij.wikipedia.org/wiki?curid=14117", "title": "Sbosci", "text": ""}
{"id": "14127", "revid": "3941", "url": "https://lij.wikipedia.org/wiki?curid=14127", "title": "Meixi\u00f1a", "text": ""}
{"id": "14128", "revid": "3941", "url": "https://lij.wikipedia.org/wiki?curid=14128", "title": "Respira\u00e7ion", "text": ""}
{"id": "14129", "revid": "12052", "url": "https://lij.wikipedia.org/wiki?curid=14129", "title": "Respia\u00e7ion", "text": "Respia\u00e7ion - Processo fixiologico, essen\u00e7i\u00e2 pe-e creatue vivente aerobiche (ommo, anim\u00e6 e veget\u00e6), ch'o consciste inte l'assunsion de l'oscigeno atmosfeego e ne l'elimina\u00e7ion de l'anidride carbonnega e de l'\u00e6goa, pe mezo di app\u00e6gi e organi diversci (pormoin, oege di pesci, canoezi \u00f2 diffuxion d'i gazzi a traverso a superfi\u00e7\u00e7ie corpoia)."}
{"id": "14130", "revid": "3941", "url": "https://lij.wikipedia.org/wiki?curid=14130", "title": "Aegua", "text": ""}
{"id": "14131", "revid": "12052", "url": "https://lij.wikipedia.org/wiki?curid=14131", "title": "C\u00f4", "text": "C\u00f4 (d\u00eeto \"col\u00f4re\" asc\u00ec)- Percession vixiva d'a ripartission spettr\u00e2 d'a luxe vixibile dov\u00fba a-a stimulassion d'e \u00e7ellule nervoze specializz\u00e6 scite in sci\u00e2 rettina."}
{"id": "14132", "revid": "10132", "url": "https://lij.wikipedia.org/wiki?curid=14132", "title": "Luxe", "text": "Luxe - Radiassion elettromagnettica compreisa int'a porsion d'o spettro elettromagnettico vixibbile a l'\u0153uggio uman."}
{"id": "14133", "revid": "10132", "url": "https://lij.wikipedia.org/wiki?curid=14133", "title": "Spettro elettromagnettico", "text": "O Spettro elettromagnettico o l'\u00e9 l'insemme de tutte e poscibile frequense d'e radiassioin elettromagnettiche."}
{"id": "14140", "revid": "7530", "url": "https://lij.wikipedia.org/wiki?curid=14140", "title": "Morte", "text": "A Morte a l'\u00e9 a cessassi\u00f3n de tutte e fon\u00e7io\u00ecn biol\u00f2ggiche che sostegnan in organismo vivente."}
{"id": "14141", "revid": "10132", "url": "https://lij.wikipedia.org/wiki?curid=14141", "title": "Arma", "text": "Arma - Qu\u00e6-se-segge ogetto deuviao comme mezo matei\u00e2 d'ofeiza o de defeisa."}
{"id": "14142", "revid": "3941", "url": "https://lij.wikipedia.org/wiki?curid=14142", "title": "Revul\u00fc\u00e7iun fran\u00e7esa", "text": ""}
{"id": "14143", "revid": "259", "url": "https://lij.wikipedia.org/wiki?curid=14143", "title": "\u00c7esio", "text": ""}
{"id": "14147", "revid": "10132", "url": "https://lij.wikipedia.org/wiki?curid=14147", "title": "Gu\u00e6ra de corsa", "text": "Gu\u00e6ra de corsa - Spedissioin marittime compie durante un conflito con de nave da gu\u00e6ra de armato\u00ee priv\u00e6, autorizz\u00e6 da-o Stato in gu\u00e6ra, grassie a de speciale lettie de marca, co-o scopo de ass\u00e2t\u00e2 e sacchezz\u00e2 e nave nemighe, segge da gu\u00e6ra segge mercant\u00ee, a-o fin de imped\u00ee a-o nemigo ogni tipo de commercio.\nDescri\u00e7ion e st\u00f2ia.\nO capitagno do bastimento chi conduxe a gu\u00e6ra de corsa o l'\u00e8 dito cors\u00e2."}
{"id": "14161", "revid": "10132", "url": "https://lij.wikipedia.org/wiki?curid=14161", "title": "Giya Kancheli", "text": "Giya Kancheli (\u10d2\u10d8\u10d0 \u10e7\u10d0\u10dc\u10e9\u10d4\u10da\u10d8; Tiblisi, Ge\u00f2rgia 10 agosto 1935\u20132 \u00f2t\u00f4bre 2019), o l'\u00e8 st\u00e6to 'n compoxit\u00f4, librettista, dirett\u00f4 d'orchestra e saggista georgian."}
{"id": "14211", "revid": "147634", "url": "https://lij.wikipedia.org/wiki?curid=14211", "title": "Bar\u00e7elo\u00f1a", "text": ""}
{"id": "14213", "revid": "3941", "url": "https://lij.wikipedia.org/wiki?curid=14213", "title": "Norvegia", "text": ""}
{"id": "14214", "revid": "2355", "url": "https://lij.wikipedia.org/wiki?curid=14214", "title": "S. Matt\u00ea", "text": ""}
{"id": "14229", "revid": "12052", "url": "https://lij.wikipedia.org/wiki?curid=14229", "title": "D\u00eauva", "text": "D\u00eauva (in itali\u00e0n: \"Dova\") o l'\u00e8 'n p\u00e0ize de 46 abitanti ch'o se tr\u00eauva inta provinsa de Lisciandria, inte l'\u00e4ta val Borb\u00eba. O l'\u00e8 div\u00eeso inte do\u00ec p\u00e0ixi: \"D\u00eauva de d'\u00e4to\" (Dova superiore) e \"D\u00eauva de sotta\" (Dova inferiore).\nGi\u00f6graf\u00eea.\nD\u00eauva a s'atr\u00eauva inte l'\u00c2ta Val Borb\u00e9ia into com\u00fbne de Cabela.\nSt\u00f6ia.\nA primma men\u00e7i\u00f3n st\u00f2rica a l'\u00e8 de l'anno 869, quande l'inperat\u00f4 do Sacro Impeo Roman Ludovico II o l'\u00e0 d\u00e6to D\u00eauva comme reg\u00e0llo a-a s\u00eau mog\u00e9 Engelberga pe an\u00e2 a caccia. D\u00eauva o l'\u00eba quindi divent\u00f2u feudo inperi\u00e2le in te mo\u00e9n di famigge zeneixi comme i D\u00f6ia, i Fieschi e i Spinoa. L'\u00e8 pe questa rax\u00f3n che questo com\u00fbne o l'\u00e8 st\u00e6to lig\u00f2u a-a Repubbrica de Zena pe tanti s\u00e9coli. Da-o 1797 a-o 1805 o l'\u00e0 f\u00e6to parte da Rep\u00fbbbrica L\u00ecg\u00fbre, p\u00f6i scinn' a-o 1814 o l'\u00eba parte de l'impero napole\u00f2nico e da-o 1815 parte do Regno de Sardegna inta Divisi\u00f3n de Zena e inta Provinsa de N\u00eauve. Da-o 1859 o fa parte da Provinsa de Lisciandria.\nP\u00f2sti de interesse.\nA G\u00eaxa de San Mart\u00ecn a l'\u00e8 st\u00e6ta f\u00e6ta into 1870, d\u00f2ppo che 'na l\u00fbbbia a l'aveiva destr\u00fbta quella v\u00eagia insemme a-o canpos\u00e0nto. I l'\u00e0n restaur\u00e2 into 2004 inti co\u00ee originali. In sci\u00e2 stradda pe D\u00eauva gh'\u00e9 o santu\u00e2io da N\u00f2stra Scign\u00f4a de Duagn\u00e9.\nColt\u00fba.\nA D\u00eauva se parla anc\u00f3n a lengua l\u00ecg\u00fbre. A cuxinn-a asc\u00ec a l'\u00e8 prin\u00e7ipalmente l\u00ecg\u00fbre.\nFeste e f\u00ebe.\nO 26 de l\u00f9ggio gh'\u00e8 a Festa de Sant'Anna.\nA-o 9 d'agosto gh'\u00e8 a Festa de San Fermo a-a gexetta om\u00f2nima ch'a se tr\u00eauva in sci\u00f4 valico de San Fermo in sci\u00e2 stradda pe an\u00e2 a Valensonn-a. A festa a l'\u00e8 organiz\u00e2 con l'ANPI de Zena, a di\u00f2cesi de Tortonn-a e l'arcidi\u00f2cesi de Zena.\nA primma domenega d\u00f2ppo o 18 de agosto gh'\u00e8 a Festa da Montagna vix\u00ecn a-a G\u00eaxa de San Mart\u00ecn."}
{"id": "14263", "revid": "12552", "url": "https://lij.wikipedia.org/wiki?curid=14263", "title": "Vend\u00f9n", "text": "Vendun (\"Vend\u00f3n\" in zenese, \"V'ndun\" in urme\u00e0scu, \"Vendone\" in itali\u00e0n) u l'\u00e8 un cum\u00fcne de 358 abitanti inte l'entrut\u00e8ra de Arbenga, in Pruvinsa de Savuna (d\u00e0tti agiurn\u00e0i au 2019).\nGeugraf\u00eca.\nVendun u f\u00e0 parte du bac\u00ecn du s-ci\u00fcmme Ar\u00f2scia, essendu travers\u00e0u dau Ri\u00e0n Merce e dau Para\u00f9n, dui afluenti de stu chi. A vetta ci\u00fc \u00e0ta ch'a se tr\u00f6va intu terit\u00f2iu cum\u00fcn\u00e0le a l'\u00e8 quella du munte Castel'\u00c8rmu, \u00e0tu 1094 m, ch'u segna u cunf\u00ecn sparti\u00e0iva cun u bac\u00ecn du Pennavaire.\nFrasi\u00f9i.\nU terit\u00f2iu de Vendun u cumprende e frasi\u00f9i de Burgu, Cant\u00f9n, Castell\u00e0, Celsa, Cr\u00f6za, C\u00fc(r)enna, Leusu, Val\u00f9n e Villa, ci\u00fc e lucalit\u00e0i de Barbi\u00f9n, E T\u00fbri, Miarina, ci\u00fc a z\u00f2na da ca' cum\u00fcn\u00e0le.\nCunfin.\nU cum\u00fcn u cunf\u00ecna a nord cun Castregiancu e Naxin, a levante cun Arnascu, a meridi\u00f9n cun Utu\u00ea e a punente cun \u00d9nsu.\nSt\u00f2ia.\nE primme testimuni\u00e0nse da fundasi\u00f9n du pa\u00ecse e sun da riscuntr\u00e0 inte l'antichit\u00e0i, cun a dipendensa de Vendun e di \u00e0tri sentri de l'etrut\u00e8ra dau munisipiu de Arbenga, survat\u00fcttu d\u00fcante l'epuca rum\u00e0na, anche se l'\u00e8 da cunscide\u00e0 che a fundasi\u00f9n de in primmu nucleu abit\u00e0u u p\u00f2 esse adi(r)it\u00fca lig\u00e0u ai antighi Etruschi, culuc\u00e0u la dunde a\u00f9 a se tr\u00f6va a frasi\u00f9n de C\u00fc(r)enna.\nL'\u00e8 dunca prubabile che stu popolu pre rum\u00e0n u secce riv\u00e0u chi p\u00e9 via di cumerci versu u mediteraneu, fasilmente cuntrulabili dae z\u00f2ne vix\u00ecne aa ci\u00e0na, e che chi i l'agg\u00e9n purt\u00e0u e primme cultivasi\u00f9i de serte vaiet\u00e0i de u\u00ecve tipiche du terit\u00f2iu de stu populu chi, dandu u numme au pa\u00ecse.\nCun a ca\u00fctta de l'Impeu Rum\u00e0n u terit\u00f2iu u subisce diferenti incursci\u00f9i barbariche e asc\u00ec di saracen chi i p\u00f2rtan aa custrusi\u00f9n de diferenti furtificasi\u00f9i, cumme quella de C\u00fc(r)enna (daa quale u nu resta ci\u00fc ninte) e quellu de Castell\u00e0, c'u cumpendeva de seg\u00fcu ina t\u00f9re a baze ezagun\u00e0le prinsipale, sircund\u00e0 da ina m\u00fcaia difensiva squadr\u00e0.\nInse\u00ecu inta Marca Arduinica primma, u vegne sed\u00fcu ai marchesi de Clavesana, chi i v\u00e0n a infeud\u00e0 ina lunga seie de vassalli, prinsipalmente i Lengueia, Bassu e C\u00e0rlu. Questu infeudamentu u cuntinua asc\u00ec cun u lib\u00e9u cum\u00fcn de Arbenga, che u recl\u00e0mma a pudestai in sciu feudu intu 1251, p\u00e9 poi cat\u00e0selu dai marchesi, ai inissi du XIV seculu.\nSai\u00e0 a fam\u00eca feudataria di Carlo a purt\u00e0 u feudu in \u00f2rbita zenese, z\u00fcandu fedelt\u00e0i aa Rep\u00fcbbrica de Zena, cuntempuraneamente a l'intr\u00e0 de Arbenga sutta e influense de sta chi.\nresta dunca in m\u00e0n rep\u00fcbbric\u00e0na fin a l'ar\u00ecvu de Napuleun e di fransesi, a part\u00ec dau 1797. U pa\u00ecse u vegne dunca inglub\u00e0u inta Rep\u00fcbbrica Lig\u00fce. Sutta a n\u00f6va duminasi\u00f9n fransese u cum\u00fcn u v\u00e0 a f\u00e0 parte da circuscrisi\u00f9n luc\u00e0le arbenganese.\nD\u00fcante a Segunda Gu\u00e8ra Mundi\u00e0le u terit\u00f2iu de Vendun u l'ha vistu a presensa de diferenti epis\u00f2di de Rexistensa Partigiana, cumme u stansiamentu du battai\u00f9n de \"U M\u00e9gu\" inta frasi\u00f9n de C\u00fc(r)enna, inta cusc\u00ec dita cascina di Cr\u00f4vi, doppu i avegnimenti du scuntru de Muntegrassie du 1943, chi i portan poi a brig\u00e0 a trasfe\u00ecse da l'entru\u00e8ta d'And\u00f6a e fin au 1944, quande i partigi\u00e0i i vegnan avert\u00eci de in puscibile eastrellamentu, scap\u00e0ndu versu \u00c0utu.\nCun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu intu sircund\u00e0iu de Arbenga, poi cunflu\u00ecu inta pruvinsa de Savuna, intu 1946 trasfurm\u00e0u inta n\u00f6va Rep\u00fcbbrica Italiana. Fra u 1973 e f\u00ecn au 31 dixembre 2008 u l'ha f\u00e0u p\u00e0rte da Cumunit\u00e0i muntana Ingauna, poi divegn\u00fca \"du Punente Savunese\" fin au 2011, \u00e0nnu da s\u00f2 supresci\u00f9n.\nAbitanti.\nMinu\u00e0nse Fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2014, i sitad\u00ecn fur\u00e8sti a Casan\u00f6va i sun \nP\u00f2sti de interesse.\nArchitet\u00fce religiuse.\nU cum\u00fcn de Casan\u00f6va u fa eclesiasticam\u00e8nte da diocexi de Arbenga-Impeia, chi ducca e ghe s\u00f9n dui diferenti parocchie: Sant'Antun\u00ecn (intu sentru de Vendun) e da Mad\u00f2nna de Nostra Scignua da Neve, p\u00e9 a frasi\u00f9n de C\u00fc(r)enna.\n\u2022 G\u00e9xa da parocchia de Sant'Antun\u00ecn, a se tr\u00f6va intu sentru de Vend\u00f9n, a ospita a cunfraternita ciam\u00e0 \"Cumpagn\u00eca du Sufr\u00e0giu\", chi i l'\u00e9an cunserv\u00e0i ina s\u00e9ie de ducumenti relat\u00ecvi aa par\u00f2cchia rac\u00f2lti fra u 1564 e u 1978, anc\u00f6i traspurt\u00e0i intu museu diuces\u00e0n arbenganese.\n\u2022 Uat\u00f2iu de San Luensu, se tr\u00f6va in f\u00e0ccia aa ca' cum\u00fcn\u00e0le de Vendun, d\u00ectu asc\u00ec Uat\u00f2iu di disciplin\u00e0i, u l'\u00e8 sede da lucale cunfraternita de San Luensu Martire, a strut\u00fca a l'\u00e8 prubabilmente de u\u00ecgine Quattrusentesca.\n\u2022 G\u00e9xa da Nostra Scignua da Neva, a l'\u00e8 a paruchi\u00e0le de C\u00fc(r)enna, a cunserva di dipinti pregi\u00e0i e in impirtante campan\u00ecle, edific\u00e0 intu 1638 a part\u00ec daa strut\u00fca de in pr\u00ecmmu uat\u00f2iu dipendente daa g\u00e9xa de Vend\u00f9n.\n\u2022 Capeletta de San Cal\u00f2cciu, cunscide\u00e0 asc\u00ec cume santu\u00e0iu, a se tr\u00f6va in sce u munte Castel \u00c8rmu, a se tr\u00f6va ai cunf\u00ecn cu'u cum\u00fcn de Unsu.\n\u2022 Capeletta da Nativit\u00e0i de Ma\u00eca, a se tr\u00f6va inta frasi\u00f9n de Castell\u00e0, stuicam\u00e8nte dipendente daa par\u00f2cchia de Vendun.\n\u2022 Capeletta de l'Imacul\u00e0 Cuncesi\u00f9n, a se tr\u00f6va intu sentru de Leusu, dipendente daa par\u00f2cchia de Vend\u00f9n.\nArchitet\u00fce milit\u00e0ri.\n\u2022 Cast\u00e9llu de Castell\u00e0: itnta fras\u00f9n de Castell\u00e0 u se tr\u00f6va u castellu mediev\u00e0le f\u00e0u custru\u00ec dai Marchesi de Clavesana, u prezent\u00e0va ina sstrut\u00fca triangul\u00e0, cun a tipica t\u00f9re ezagun\u00e0le, \u00e0ta 25 m\u00e9tri, custru\u00eca cun a pr\u00eca de Cix\u00e0n e \u00e0tre pr\u00ece de s-ci\u00fcmme, anc\u00f9 a\u00f9 scimbulu du pa\u00ecse.\n\u2022 Cast\u00e9llu de C\u00fc(r)enna, u se tt\u00f6va inta p\u00e0rte ci\u00fc \u00e0ta da du burgu furtific\u00e0u da frasi\u00f9n, dunde se p\u00f2 truv\u00e0 ina lunga s\u00e9ie de ca'-t\u00f9ri, f\u00e0e custru\u00ec dae putenti fam\u00ece feudatarie. A prinsipale furtificasi\u00f9n inta frasi\u00f9n a l'\u00e9a pe\u00f2 custitu\u00eca dau \"castrum Cuculariae\", castellu f\u00e0u custru\u00ec dau lib\u00e9u cum\u00fcn de Arbenga, p\u00e9 cuntrul\u00e0 l'avans\u00e0 versu a c\u00f2sta da fam\u00eca di Clavesana, vhe a pussed\u00e9va z\u00e0 a furtificasi\u00f9n de Castell\u00e0. Anc\u00f6i du castellu u nu resta t\u00f2stu ninte, a p\u00e0rte quarche m\u00fcaia deruc\u00e0.\nScult\u00fce.\nA Castell\u00e0 u se tr\u00f6va u p\u00f2lu m\u00fcse\u00e0le a l'av\u00e8rtu dedic\u00e0u a Rainer Kriester. Chi e sun esp\u00f2ste ben trentasinque op\u00e9e du scult\u00f9 tedescu, trasfe\u00ecuse a Vendun inti \u00e0nni 80 e sitad\u00ecn unu\u00e0iu du cum\u00fcn a part\u00ec daa f\u00ecn di \u00e0nni 90. Ste scult\u00fce chi, t\u00fctte f\u00e0e in pr\u00eca de Fin\u00e0, e prezentan ina s\u00e9ie de incix\u00f9i dau carattere stiliz\u00e0u e esensi\u00e0le, quarc\u00fcna de ste chi a l'\u00e8 a furma de stele e a f\u00f9rma in s\u00e9rciu: l'\u00e8 p\u00e9 stu f\u00e0ttu chi che u sc\u00ectu u l'\u00e8 asc\u00ec numin\u00e0u a \"Stonehenge itali\u00e0na\", vistu che au munt\u00e0 du s\u00f9 du pr\u00ecmmu d\u00ec de est\u00e0i a l\u00fcxe a vegne pruiet\u00e0 in moddu perfettu a l'internu du cumplessu.\nEcunum\u00eea.\nU set\u00f9 trainante de l'ecunumia de Vendun a l'\u00e8 l'agricult\u00fca cu'a prudusi\u00f9n de \u00f6iu de u\u00ecva e du v\u00ecn tipicu da Rivea de Punente. Prud\u00f2tte \u00e0tre vaiet\u00e0i de fr\u00fca e verd\u00fca, assemme ae castegna inte vai\u00e0nti rus-c\u00e9tta e gabi\u00e0na, nu manca poi l'alevamentu de bestiamme.\nMinimu u sviluppu industri\u00e0le, u set\u00f9 du turismu u l'\u00e8 in forte crescita, prinsipalmente p\u00e9 i s\u00e9nte adib\u00eci ae passegi\u00e0e inti boschi e ae biciclette da muntagna.\nCult\u00fca.\nDialettu de Vendun.\nU dialettu parl\u00e0u a Arnascu u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le.\nEnugastrunum\u00eca.\nE Lazerne.\nTipiche du burgu de C\u00fc(r)enna e sun e \"lazerne\", ina particul\u00e0 vaiet\u00e0i de lasagne, prepa\u00e0e segundu a tradisi\u00f9n cun a fa\u00ecna gianca, mes-ci\u00e0 cun pasiensa a man \ncun quella deiv\u00e0 dae castagne luc\u00e0li. E sapu\u00ece lazerne e sun prepa\u00e0e anc\u00f9 a\u00f9 dae persune ansiane du p\u00f2stu.\nFeste e f\u00e9e.\n\u2022 Festa de San San Calocciu a Castel'\u00c8rmu, a se tegne d'in sinque \u00e0nni in sinque \u00e0nni u 22 d'a\u00f9stu, cun a selebrasi\u00f9n religiusa inta capeletta e l'ar\u00ecvu de cunfraternite lucali in prucesci\u00f9n versu u munte.\n\u2022 Cuncertu de San Luensu, u se tegne a castell\u00e0, in regiun t\u00f9re, urganis\u00e0u daa luc\u00e0le pro loco, cun m\u00fcxica dau vivu e a partecipasi\u00f9n de aziende du p\u00f2stu.\n\u2022 Festa da muntagna, cun u rad\u00f9n di Arp\u00ecn a se tegne in sciu munte Castel'\u00c8rmu.\n\u2022 Sapori d'autunno, a se tegne intu burgu de C\u00fc(r)enna, a l'\u00e8 ina sagra c'a f\u00e0a prumusi\u00f9n di prud\u00f2tti tipici du terit\u00f2iu c'a se tegne in ut\u00f9bre.\nVie de cum\u00fcnicasi\u00f9n.\nU cum\u00fcn u l'\u00e8 culeg\u00e0u cun Arnascu a levante e Unsu a punente, mentre de p\u00f2 zunze asc\u00ec inta burg\u00e0 de Celsa da Utu\u00ea, pass\u00e0ndu p\u00e9 a pruvinsale c'a porta aa frasi\u00f9n de Campi."}
{"id": "14265", "revid": "12052", "url": "https://lij.wikipedia.org/wiki?curid=14265", "title": "Angela Cavagna", "text": "Angela Cavagna (Zena, 6 z\u00fbgno 1966), a l'\u00e8 un'attrice e cantante italiana."}
{"id": "14272", "revid": "12052", "url": "https://lij.wikipedia.org/wiki?curid=14272", "title": "Ren\u00eausci", "text": "Ren\u00eausci (pronon\u00e7ia IPA: ) \u00f2 \"Ren\u00eauxi\" \u00f2 \"Ren\u00e9ixi\" o l'\u00e8 'n p\u00e0ize che o no gh'\u00e0 ci\u00f9 de abit\u00e0nti e o se tr\u00eauva pr\u00f2pio sotta a-o Monte \u00c0ntoa inta Provinsa de Lisci\u00e0ndria inte l'\u00e2ta val Borb\u00e9ia.\nDescri\u00e7ion e st\u00f6ia.\nQuesto p\u00e0ize chi o l'\u00e8 st\u00e6to abandon\u00f2u into 1961. A quell'\u00e9poca no gh'\u00eaa anc\u00f3n ariv\u00e2 a cor\u00e9nte el\u00e9ttrica e no gh'\u00eaa m\u00e0nco 'na stradda pe arivaghe da Campassi. Anche \u00f2ua gh'\u00e8 s\u00f4lo in sent\u00ea da Campassi e 'n \u00e2tro da-a \u00e7imma do monte \u00c0ntoa."}
{"id": "14274", "revid": "10132", "url": "https://lij.wikipedia.org/wiki?curid=14274", "title": "Mikheil Javakhishvili", "text": "Mikheil Javakhishvili Tiblisi, Ge\u00f2rgia 1880) - Tiblisi, Ge\u00f2rgia 1937) o l'ea un importante scritt\u00f4 ge\u00f2rgian.\nP\u00e2rte de s\u00eau \u00eauvie:"}
{"id": "14276", "revid": "12052", "url": "https://lij.wikipedia.org/wiki?curid=14276", "title": "Ch\u00eauxoa", "text": "Ch\u00eauxoa (localmente ciamm\u00e2 asc\u00ec \"Ch\u00eauzra\") a l'\u00e8 'na fra\u00e7i\u00f3n de Cabela, pr\u00f2pio sutta a-o Monte Ciappo (1.699 m) inte l'\u00e4ta val Borb\u00eba. . \nGe\u00f6graf\u00eea.\nO l'\u00e9 'n p\u00e0ize ch'o gh'\u00e0 s\u00f4lo 74 abitanti e o se tr\u00eauva into com\u00fbne de Cabela e inta Provinsa de Lisciandria inte l'\u00e4ta val Borb\u00eba. O l'\u00e9 form\u00f2u da d\u00f4e sottofra\u00e7io\u00ecn: Iari e Mont\u00e2do. A Mont\u00e2do gh'\u00e9 o st\u00f2rico albergo e ristorante Ponte, averto into 1832 co-o nomme Trattoria Ponte. Quest'albergo o l'\u00eaa 'na sta\u00e7i\u00f3n de p\u00f2sta.\nSt\u00f6ia.\nQuesto com\u00fbne o l'\u00e8 st\u00e6to lig\u00f2u a-a Repubbrica de Zena pe tanti s\u00e9coli. Da-o 1797 a-o 1805 o l'\u00e0 f\u00e6to parte da Rep\u00fbbbrica L\u00ecg\u00fbre, p\u00f6i scin-a a-o 1814 o l'\u00eba parte de l'impero napole\u00f2nico e da-o 1815 parte do Regno de Sardegna inta Divisi\u00f3n de Zena e inta Provinsa deN\u00eauve. Da-o 1859 o fa parte da Provinsa de Lisciandria.\nColt\u00fba.\nA Ch\u00eauxoa se parla anc\u00f3n a lengoa l\u00ecg\u00fbre. Anche a coxinn-a a l'\u00e8 prin\u00e7ipalmente l\u00ecg\u00fbre.\nManifesta\u00e7io\u00ecn.\nDa-o 2000 se festezza A curm\u00e2 di pinfri, 'n avenimento ch'o testim\u00f2nnia a presensa de 'na lengua e de 'na colt\u00fba com\u00fbne a-i terit\u00f6i confinanti de Quattro Provinse."}
{"id": "14278", "revid": "3941", "url": "https://lij.wikipedia.org/wiki?curid=14278", "title": "B\u00f2tswana", "text": ""}
{"id": "14279", "revid": "10132", "url": "https://lij.wikipedia.org/wiki?curid=14279", "title": "Spescimetr\u00f4", "text": "\u00d4 spescimetr\u00f4 \u00f4 l'\u00e8 un str\u00fcment\u00f4 de mez\u00fca in gradd\u00f4 de mez\u00fc\u00e4 i spess\u00f4i, che \u00f4 vegne d\u00f6vio\u00f4 in te l'industria e in ta tecnologia meccanica.\n\u00d4 termine \u00f4 vegne \u00fczo\u00f4 pe indic\u00e4 tipologie de str\u00fcmenti anche ben ben differenti: seggie quelli destin\u00e6 a mez\u00fce de spess\u00f4re estern\u00f4 (es. lastre, lam\u00eb), seggie quelli destin\u00e6 a mez\u00fce de spess\u00f4re intern\u00f4 (es. cave, fess\u00fce).\nSpescimetri a lamine.\n\u00d4 \"spescimetr\u00f4 a lamine\" \u00f4 l'\u00e8 un calibr\u00f4 fiss\u00f4 costitui\u00f4 da una lamina de metall\u00f4, realizz\u00e4 con accuratezza in te un precis\u00f4 spess\u00f4re (\"spess\u00f4re nominale\"). Normalmente vegne realizzo\u00f4 de lamine con spess\u00f4re nominale compreiso tra 0.05 e 1 mm.\nA precixi\u00f4n de questi str\u00fcmenti a n\u00f4 l'\u00e8 m\u00f4lt\u00f4 elev\u00e4 (raramente megi\u00f4 de 0,01 mm) e l'\u00e8 fa\u00e7ile aruinali pe abraxi\u00f4n o pe ceigat\u00fca.\nQuest\u00f4 spescimetro \u00f4 vegne d\u00f6vio\u00f4:\n- c\u00f4me riferiment\u00f4 de spess\u00f4 noto (es. pe a reg\u00f4lazi\u00f4n de z\u00f6ghi meccanici);&lt;br&gt;\n- pe mez\u00fc\u00e4 \u00f4 spess\u00f4 de quote interne piccinne (es. cave e fess\u00fce).&lt;br&gt;\nC\u00f4mme pe i \"blocchetti pianparalleli\", raramente se d\u00f6vien sing\u00f4larmente, ma vegnen f\u00f4rn\u00ef e utilizz\u00e6 in \"serie\" ci\u00fc o meno n\u00fcmer\u00f4se, c\u00f4stituie da lamine de divers\u00f4 spess\u00f4, con pr\u00f4gresci\u00f4n aritmetiche che permetten de cr\u00f6v\u00ef l'ambit\u00f4 ci\u00fc larg\u00f4 p\u00f4scibile. C\u00f4mme per i blocchetti, p\u00f6en esse combin\u00e6 pe realizz\u00e4 calibri de spess\u00f4 n\u00f4 presente inta serie.\nE serie vegnen normalmente c\u00f4nfezi\u00f4n\u00e6 in \"pacchetti\", costitu\u00ef da unna pilla de lamine serr\u00e6 inte unn-a custodia rigida; s\u00f4n incernier\u00e6 a un estrem\u00f4 de questa custodia. Giand\u00f4, a lamina a sciorte d\u00e4 custodia, rendend\u00f4se disp\u00f4nibile a esse d\u00f6vi\u00e4.\nIn commerci\u00f4 s\u00f4n disp\u00f4nibili seggie serie c\u00f4n spess\u00f4i nominali metrici, che serie in \u00fcnit\u00e6 imperiali britanniche.\nStrutt\u00fca.\nE lamine vegnen realizz\u00e6 attravers\u00f4 m\u00f6at\u00fca, e s\u00f4n in a\u00e7\u00e7\u00e4 de erta qualit\u00e6 partic\u00f4larmente flescibile (pe p\u00f4ei esse fa\u00e7ilmente acc\u00f4bi\u00e6 anche quande confezion\u00e6 in pacchetti). \nPe rid\u00fcine l'uz\u00fca, e lamine vegnen preventivamente tempr\u00e6 o subiscen di trattamenti superficiali de ind\u00fciment\u00f4 (es. carb\u00fcrazi\u00f4n).\nExisten in commerci\u00f4 anche lamine in latt\u00f4n, che vegnen utilizz\u00e6 quande l'\u00e8 necessai\u00e6 d\u00f6vi\u00e4 do materiale no magnetic\u00f4 (per esempio in ta reg\u00f4lazi\u00f4n d\u00f4 p\u00f4zi\u00e7i\u00f4nament\u00f4 di sens\u00f4i magnetici). L'\u00e8 ne\u00e7essai\u00f4 per\u00f2 tegn\u00ef presente che questi spescimetri tenden a r\u00f4inase fa\u00e7ilmente.\nA\u00f4 spescimetr\u00f4 vegne spess\u00f4 d\u00e6ta unna sagoma rastrem\u00e4 e arr\u00f4t\u00f4nd\u00e4 a unn-a estremit\u00e6 pe fa\u00e7ilit\u00e4 l'intr\u00f4dusi\u00f4n in te fess\u00fce streite.\nSpescimetri a quadrante.\n\u00d4 \"spescimetr\u00f4 a quadrante\" \u00f4 l'\u00e8 un str\u00fcment\u00f4 destino\u00f4 \u00e4 lett\u00fca de quote esterne, o \u00e4 mez\u00fca de tocchi de picc\u00f4le dimensci\u00f4n o \u00e4 lett\u00fca d\u00f4 spess\u00f4 de lastre o lam\u00eb. Raramente questi str\u00fcmenti eseguen lett\u00fce de spess\u00f4i superi\u00f4ri a 10 mm e con risolu\u00e7i\u00f4in superi\u00f4ri a 0,01 mm. \nDe strutt\u00fca, questi spescimetri s'ass\u00f4megian a un micrometro, per\u00f2 \u00f4 dispoxitiv\u00f4 de lett\u00fca a vie/tamb\u00fc\u00f4 \u00f4 l'\u00e8 s\u00f4stitui\u00f4 da un ci\u00fc pratico c\u00f4mparat\u00f4. \u00d4 quadrante o l'\u00e8 calibro\u00f4 pe indic\u00e4 zer\u00f4 quande i \"tastat\u00f4ri\" s\u00f4n a c\u00f4ntatt\u00f4.\n\u00d4 spescimetr\u00f4 \u00f4 vegne completo\u00f4 da un leverixm\u00f4 che \u00f4 permette all'operat\u00f4 de mesci\u00e4 fa\u00e7ilmente \u00f4 tastat\u00f4 mobile.\nSpescimetri a ultras\u00f6nni.\n\u00d4 spescimetro a ultras\u00f6nni \u00f4 l'\u00e8 un str\u00fcment\u00f4 che \u00f4 serve pe a lett\u00fca d\u00f4 spess\u00f4 de un tocc\u00f4 realizzo\u00f4 in materiale \u00fcnif\u00f4rme.\nQuesti str\u00fcmenti p\u00f6en esegu\u00ef lett\u00fce de spess\u00f4i c\u00f4mpreixi tra 0,01 e 200 mm e con risolu\u00e7i\u00f4in superiori a 0,01 mm. \nQuest\u00f4 tip\u00f4 de spescimetr\u00f4 \u00f4 l'\u00e8 partic\u00f4larmente \u00fctile:\n- quande se deve mez\u00fc\u00e4 \u00f4 spess\u00f4 in te di punti distanti da \u00f4 bord\u00f4 d\u00f4 tocc\u00f4;&lt;br&gt;\n- quande gh'\u00e8 bez\u00f6gn\u00f4 de mez\u00fc\u00e4 \u00f4 spessi\u00f4 in te di punti dove no l'\u00e8 poscibile arriv\u00e4 a tutte e due s\u00fcperfi\u00e7ie esterne d\u00f4 tocc\u00f4.\nI spescimetri a ultras\u00f6nni son f\u00e6ti de due parti:\n1. \"Apparecchiat\u00fca de lett\u00fca\"', che a c\u00f4mprende almen\u00f4:&lt;br&gt;\n- \u00f4 generat\u00f4 de ultras\u00f6nni;&lt;br&gt;\n- \u00f4 condizionat\u00f4 de segnale pe \u00f4 trasdutt\u00f4;&lt;br&gt;\n- l'elaborat\u00f4 da mez\u00fca;&lt;br&gt; \n2. \"Trasdutt\u00f4 ultrasonico\", una testinna che a c\u00f4ntegne almen\u00f4 un cristall\u00f4 piezoelettric\u00f4 pe a generazi\u00f4n e a lett\u00fca di ultras\u00f6nni.\nPrincipi\u00f4 de funsionament\u00f4.\n\u00d4 principi\u00f4 de funsi\u00f4nament\u00f4 de quest\u00f4 tip\u00f4 de spescimetr\u00f4 \u00f4 l'\u00e8 \u00f4 m\u00e6xim\u00f4 d\u00f4 \"Sonar\": vegne emiss\u00f4 un f\u00fb ultras\u00f6nic\u00f4 e se rileva \u00f4 ritard\u00f4 dell'eco de rit\u00f4rn\u00f4; conoscendo a velocit\u00e6 d\u00f4 s\u00f6nn\u00f4 in t\u00f4 mezz\u00f4, se p\u00f6 calc\u00f4l\u00e4 a distansa d\u00e4 superfi\u00e7ie che a l'ha rifless\u00f4 l'impuls\u00f4 sonoro.\nIn t\u00f4 cax\u00f4 spe\u00e7ifico \u00f4 spescimetr\u00f4 \u00f4 rilevva l'eco de rit\u00f4rn\u00f4 gener\u00e4 d\u00e4 superfi\u00e7ie opposta, rispetto a d\u00f4nde l'\u00e8 st\u00e6t\u00f4 p\u00f4sizi\u00f4no\u00f4 \u00f4 trasdutt\u00f4 ultras\u00f6nic\u00f4.\nC\u00f4nscidera\u00e7i\u00f4in pe l'utilizz\u00f4.\nUn aspett\u00f4 diffi\u00e7ile in te l'utilizz\u00f4 d\u00f4 spescimetr\u00f4 a ultras\u00f6nni a l'\u00e8 a defini\u00e7i\u00f4n da vel\u00f4\u00e7it\u00e6 d\u00f4 f\u00f4 in t\u00f4 materiale d\u00f4 tocc\u00f4 da mez\u00fc\u00e4.\nDef\u00e6ti ogni materiale \u00f4 l'ha una s\u00f6 spe\u00e7ifica velocit\u00e6 de propaga\u00e7i\u00f4n d\u00f4 f\u00f4 (pe i metalli a p\u00f6 esse c\u00f4mpreiza tra 1500-6000 m/s).\nErr\u00f4i in ta defini\u00e7i\u00f4n de questa velocit\u00e6 se trasferiscen direttamente in ta precixi\u00f4n da mez\u00fca.\nDe c\u00f4nseguensa gh'\u00e8 due main\u00eb de d\u00f6vi\u00e4 \u00f4 str\u00fcment\u00f4:\n- C\u00f4n\u00f4sce da primma a velocit\u00e6 de propaga\u00e7i\u00f4n d\u00f4 f\u00f4 (certific\u00e4 da chi f\u00f4rnisce \u00f4 materiale). In te quest\u00f4 cax\u00f4 l'\u00e8 sufficiente impost\u00e4 c\u00f4rrettamente \u00f4 str\u00fcment\u00f4.&lt;br&gt; \n- Calibr\u00e4 sperimentalmente \u00f4 str\u00fcment\u00f4 in sce \u00f4 tocc\u00f4 mexim\u00f4 da mez\u00fc\u00e4. Def\u00e6ti, avend\u00f4 a disp\u00f4xi\u00e7i\u00f4n un bord\u00f4 liber\u00f4 in sce \u00f4 tocc\u00f4, l'\u00e8 p\u00f4scibile reg\u00f4l\u00e4 \u00f4 str\u00fcmento in sce quell\u00f4, avend\u00f4 preventivamente esegui\u00f4 a mez\u00fca con un str\u00fcment\u00f4 tradi\u00e7i\u00f4nale (es. un micrometr\u00f4).\nUn atr\u00f4 aspett\u00f4 da tegn\u00ef presente in te \u00f4 d\u00f6vi\u00e4 \u00f4 spescimetr\u00f4 a ultras\u00f6nni \u00f4 l'\u00e8 che se p\u00f6en ottegn\u00ef lett\u00fce corrette s\u00f4l\u00f4 in sce spess\u00f4i omogenei; in presenza de strati de materiale differente, intercapedini o b\u00f4lle d'aia se ha di f\u00e4si echi che crean err\u00f4i de lett\u00fca."}
{"id": "14304", "revid": "7530", "url": "https://lij.wikipedia.org/wiki?curid=14304", "title": "Fanny Cadeo", "text": "Fanny Cadeo (Lavagna, 11 set\u00e9nbre 1970), a l'\u00e8 'na attri\u00e7e, modella e cantante italian-a."}
{"id": "14328", "revid": "12052", "url": "https://lij.wikipedia.org/wiki?curid=14328", "title": "Odontoblasta", "text": "LOdontoblasta a l'\u00e8 unna cellula de origine mesodermica presente in t\u00fctti i organiximi dot\u00e6 de denti.\nA s\u00f6 funsi\u00f4n a l'\u00e8 quella de pr\u00f4d\u00fce a dentinna, che a c\u00f4stituisce c\u00f4n a polpa dentaria \u00f4 c\u00f4mpless\u00f4 pulpo-dentinale, che \u00f4 serve a garant\u00ee elasticit\u00e6 e vitalit\u00e6 all'element\u00f4 dentario.\nDescri\u00e7ion.\nI odontoblasti se tr\u00f6ven sistem\u00e6 in riga tra a p\u00f4lpa e a dentinna. In ta p\u00f4lpa c\u00f4r\u00f4nale queste cellule han unna f\u00f4rma allong\u00e4, pe poi fase c\u00fcbiche lungo i canali e continu\u00e4 a restrenzise finna a acciattise a livell\u00f4 apicale: def\u00e6ti e dimensci\u00f4in da cellula s\u00f4n pr\u00f4porsi\u00f4nali a \u00f4 gradd\u00f4 de attivit\u00e6, che a c\u00f4rrisp\u00f4nde \u00e4 produ\u00e7ion de dentinna, in diminu\u00e7i\u00f4n d\u00e4 c\u00f4r\u00f4nna \u00e4 reixa. D\u00e4 s\u00f6 parte apicale ogni odontoblasta \u00f4 l'ha un prolungament\u00f4 citoplasmatico (Processo Odontoblastico), che \u00f4 s'allunga da maniman che vegnen prod\u00fcte predentinna e dentinna in concomitansa all'arretrament\u00f4 dell'odontoblasta (in dire\u00e7i\u00f4n centripeta, vers\u00f4 a cavit\u00e6 pulpare che a se rid\u00fce). \nOgni Processo Odontoblastico \u00f4 resta c\u00f4sc\u00ec c\u00f4ntegn\u00fc\u00f4 in te un spa\u00e7i\u00f4 \u00e7irc\u00f4ndo\u00f4 d\u00e4 dentinna, \u00f4 Tubulo Dentinale, che \u00f4 perc\u00f4re pe t\u00fctt\u00f4 \u00f4 spess\u00f4 da dentinna. \u00d4 spa\u00e7i\u00f4 che resta tra \u00f4 Processo Odontoblastico e a dentinna che a delimita \u00f4 tubulo, \u00f4 piggia \u00f4 n\u00f4mme de Spazio Periodontoblastico, e \u00f4 contegne \u00f4 fluid\u00f4 dentinale (un trasuo\u00f4 di capillari da p\u00f4lpa), attravers\u00f4 \u00f4 quale varie sostanze p\u00f6en razonze a giunsi\u00f4n smalt\u00f4-dentinna e in sce a qu\u00e6 prezensa se basa a Teoria idrodinamica da sensibilit\u00e6 dentinale. A parete de ogni tubulo a l'\u00e8 rivestia da unna guaina ipomineralizz\u00e4, ricca de glicosamminoglicani, che a l'ha a fun\u00e7i\u00f4n de inibit\u00f4 di processi de sclerosi dentinale."}
{"id": "14335", "revid": "5560", "url": "https://lij.wikipedia.org/wiki?curid=14335", "title": "Stoccarda", "text": "Stoccarda o Stucarda (\"Stuttgart\" in tedescu) a l'\u00e8 'na \u00e7it\u00e6 da Germania.\nA l'\u00e8 a capit\u00e2 du \"Land\" du Baden-W\u00fcrttemberg e a g'\u00e0 ci\u00fc o menu 600.000 abitanti.\nGeo\u00e7graf\u00eca.\nQuesta \u00e7it\u00e6 a se tr\u00eauva vex\u00ecn a-a Furesta Neigra. In tu m\u00ebzu da \u00e7it\u00e6 ghe passa u sci\u00fcmme Neckar. A s\u00fcperfice a mez\u00fca 210 km\u00b2.\nStoia.\nA parte de Stucarda ch'a se ciamma Cannstatt, che in tu pas\u00f2u a l'\u00eba 'na \u00e7it\u00e6 pe cuntu s\u00eau, a l'\u00eba abit\u00e2 z\u00e0 in ta preistoia. I antighi Rum\u00e2ni ghe sun rest\u00e6 scin' a l'annu 260 doppu Cristu quande sun ariv\u00e6 i barbari. A v\u00eba Stucarda a l'\u00e8 st\u00e6ta fund\u00e2 tra u 926 e u 948. In tu 1495 Stucarda a l'\u00eba divent\u00e2 a sede du d\u00fccca ch'u l'arezeiva u d\u00fccatu de \"W\u00fcrttemberg\" (Virtemberga). In tu 1806, durante a gu\u00e6ra cuntru Napule\u00f9n, u W\u00fcrttemberg u l'\u00eba divent\u00f3u in regnu e Stucarda a l'\u00eba a s\u00eau capit\u00e2 cumme u l'\u00e0 cunferm\u00f3u u Cungressu de Vienna in tu 1815. In te l'annu 1871 u W\u00fcrttemberg u l'\u00e8 divent\u00f3u parte du regnu da Germania. In ta segunda gu\u00e6ra mundiale Stucarda a l'\u00e8 st\u00e6ta qu\u00e6xi cunpletamente destr\u00fcta da-e bumbe di Americhen e anch\u00eau a l'\u00e8 'na \u00e7it\u00e6 muderna.\nPosti de interesse.\nA g\u00eaxa ci\u00fc impurtante de Stucarda a se ciamma \"Stiftskirche\" e in te l'annu 1534 a l'\u00e8 st\u00e6ta a primma g\u00eaxa prutestante du Baden-W\u00fcrttemberg doppu che l'\u00eba cumens\u00f2u a rifurma du Martin Lut\u00e9ru.\nGh'\u00e8 u castellu v\u00ebgiu ciamm\u00f3u \"altes Schloss\" e gh'\u00e8 asc\u00ec quellu n\u00eauvu, \"neues Schloss\", in sci\u00e2 ciassa prin\u00e7ip\u00e2 ch'a se ciamma \"Schlossplatz\".\nEcunum\u00eca.\nStucarda a l'\u00e8 famusa perch\u00e8 ch\u00ec gh'\u00e8 nasci\u00fca a primma automobile du sci\u00f9 \"Daimler\" in tu 1887. Gh'\u00e8 a fabrica da Daimler Benz e asc\u00ec quella da Porsche, t\u00fctte due cu-i s\u00eau m\u00fcsei de l'auto.\nCult\u00fca.\nA Stucarda se parla \"svevu\" (\"Schw\u00e4bisch\"), ch'u l'\u00e9 'n dialettu tedescu.\nFeste e f\u00ebe.\nDue votte in te l'annu gh'\u00e8 'na grande e famusa festa da bira ch'a se ciamma \"Wasen\" e a s'as\u00fcmeggia a quella de M\u00f9negu de Bav\u00eba."}
{"id": "14346", "revid": "12052", "url": "https://lij.wikipedia.org/wiki?curid=14346", "title": "Fibroblast\u00f4", "text": "I fibroblasti son e cellule tipiche (e e ci\u00fc n\u00fcmer\u00f4se) d\u00f4 tesci\u00fc\u00f4 connettiv\u00f4, in gradd\u00f4 de fabbric\u00e4 i c\u00f4mp\u00f4nenti da matrice extracellulare. Han un citoplasma vacuolizz\u00f2u che \u00f4 circ\u00f4nda un nucleo ellittico e color\u00f2u con \u00fcn o due nucleoli. I fibroblasti in attivit\u00e6 se riconoscen da l'abbondante reticolo endoplasmatico. I fibroblasti inattivi, ciamm\u00e6 anche fibrociti, s\u00f4n pi\u00f9 piccin e allung\u00e6, in\u00f4ltre han un reticolo endoplasmatico rid\u00f4tto.\nDescri\u00e7i\u00f4n.\nI fibroblasti prod\u00fcen collagene, glicosaminoglicano, fibbre elastiche e retic\u00f4lari e e glicoproteinne che se tr\u00f6van in ta materia extracellulare. Durante a crescita i fibroblasti se dividen e scintetizzan e sostanse de base. Un dann\u00f4 ai tesci\u00fci \u00f4 stim\u00f4la i fibroblasti e \u00f4 ne causa a mitosi.\nI fibroblasti p\u00f6en d\u00e4 origine a atre cellule c\u00f4mme e cellule \u00f2ssee, i adipociti e e cellule muscolari, t\u00fctte de origine mesodermica. Se tr\u00f6van anche in t\u00f4 tesci\u00fc\u00f4 cicatrisiale, han una capa\u00e7it\u00e6 migrante poc\u00f4 svil\u00fcpp\u00e4 e p\u00f6en intervegn\u00ee in ta cicatrizzasi\u00f4n.\n\u00d4 TGF\u03b2 \u00f4 stimola i fibroblasti a prod\u00fce s\u00f4stanse da matrice extracellulare (c\u00f4mme \u00f4 collagene)."}
{"id": "14347", "revid": "3941", "url": "https://lij.wikipedia.org/wiki?curid=14347", "title": "Segunda gu\u00e6ra mundiale", "text": ""}
{"id": "14350", "revid": "3941", "url": "https://lij.wikipedia.org/wiki?curid=14350", "title": "Quebrada de Humahuaca (Argentinn-a)", "text": ""}
{"id": "14351", "revid": "3941", "url": "https://lij.wikipedia.org/wiki?curid=14351", "title": "Ast\u00f6", "text": ""}
{"id": "14352", "revid": "3941", "url": "https://lij.wikipedia.org/wiki?curid=14352", "title": "Asoto", "text": ""}
{"id": "14353", "revid": "3941", "url": "https://lij.wikipedia.org/wiki?curid=14353", "title": "Numeo atomico", "text": ""}
{"id": "14354", "revid": "3941", "url": "https://lij.wikipedia.org/wiki?curid=14354", "title": "F\u00e6ro (elemento)", "text": ""}
{"id": "14355", "revid": "3941", "url": "https://lij.wikipedia.org/wiki?curid=14355", "title": "Gallio (elemento)", "text": ""}
{"id": "14356", "revid": "1144", "url": "https://lij.wikipedia.org/wiki?curid=14356", "title": "Numeo atomego", "text": ""}
{"id": "14358", "revid": "3941", "url": "https://lij.wikipedia.org/wiki?curid=14358", "title": "Patin", "text": ""}
{"id": "14359", "revid": "3941", "url": "https://lij.wikipedia.org/wiki?curid=14359", "title": "Promesio", "text": ""}
{"id": "14360", "revid": "3941", "url": "https://lij.wikipedia.org/wiki?curid=14360", "title": "Potassio", "text": ""}
{"id": "14361", "revid": "3941", "url": "https://lij.wikipedia.org/wiki?curid=14361", "title": "Seab\u00f6rgio", "text": ""}
{"id": "14362", "revid": "3941", "url": "https://lij.wikipedia.org/wiki?curid=14362", "title": "Tecnesio", "text": ""}
{"id": "14363", "revid": "3941", "url": "https://lij.wikipedia.org/wiki?curid=14363", "title": "Tellurio", "text": ""}
{"id": "14364", "revid": "3941", "url": "https://lij.wikipedia.org/wiki?curid=14364", "title": "\u00c6rbio", "text": ""}
{"id": "14374", "revid": "3941", "url": "https://lij.wikipedia.org/wiki?curid=14374", "title": "T\u00e6rit\u00f6i Spagnolli", "text": ""}
{"id": "14375", "revid": "3941", "url": "https://lij.wikipedia.org/wiki?curid=14375", "title": "San P\u00e8 e Miquelon", "text": ""}
{"id": "14377", "revid": "3941", "url": "https://lij.wikipedia.org/wiki?curid=14377", "title": "Terit\u00f6i d'oltrem\u00e2 Fran\u00e7\u00e8ixi", "text": ""}
{"id": "14378", "revid": "3941", "url": "https://lij.wikipedia.org/wiki?curid=14378", "title": "Wallis e Fortuna", "text": ""}
{"id": "14379", "revid": "3941", "url": "https://lij.wikipedia.org/wiki?curid=14379", "title": "Sierra Lion", "text": ""}
{"id": "14380", "revid": "3941", "url": "https://lij.wikipedia.org/wiki?curid=14380", "title": "Camerun", "text": ""}
{"id": "14381", "revid": "2355", "url": "https://lij.wikipedia.org/wiki?curid=14381", "title": "Ge\u00f2rgia (stato)", "text": ""}
{"id": "14382", "revid": "3941", "url": "https://lij.wikipedia.org/wiki?curid=14382", "title": "Sta\u00e7o\u00ecn de Zena Prin\u00e7ipe", "text": ""}
{"id": "14383", "revid": "8138", "url": "https://lij.wikipedia.org/wiki?curid=14383", "title": "Sta\u00e7o\u00ecn de Zena Brignole", "text": ""}
{"id": "14384", "revid": "3941", "url": "https://lij.wikipedia.org/wiki?curid=14384", "title": "Simon Boccaneigra", "text": ""}
{"id": "14385", "revid": "3941", "url": "https://lij.wikipedia.org/wiki?curid=14385", "title": "Pasquale Taraffo", "text": ""}
{"id": "14386", "revid": "3941", "url": "https://lij.wikipedia.org/wiki?curid=14386", "title": "Giuseppe Mazzini", "text": ""}
{"id": "14388", "revid": "3941", "url": "https://lij.wikipedia.org/wiki?curid=14388", "title": "Nicol\u00f2 Paganini", "text": ""}
{"id": "14389", "revid": "3941", "url": "https://lij.wikipedia.org/wiki?curid=14389", "title": "Buenos Aires", "text": ""}
{"id": "14390", "revid": "3941", "url": "https://lij.wikipedia.org/wiki?curid=14390", "title": "Andrea Costa", "text": ""}
{"id": "14391", "revid": "3941", "url": "https://lij.wikipedia.org/wiki?curid=14391", "title": "Jacopo Ruffini", "text": ""}
{"id": "14392", "revid": "242", "url": "https://lij.wikipedia.org/wiki?curid=14392", "title": "Varsciavv-ia", "text": ""}
{"id": "14393", "revid": "3941", "url": "https://lij.wikipedia.org/wiki?curid=14393", "title": "P\u00f2ulo Fogetta", "text": ""}
{"id": "14394", "revid": "3941", "url": "https://lij.wikipedia.org/wiki?curid=14394", "title": "Oberto Foglietta", "text": ""}
{"id": "14395", "revid": "3941", "url": "https://lij.wikipedia.org/wiki?curid=14395", "title": "Artrosi", "text": ""}
{"id": "14396", "revid": "3941", "url": "https://lij.wikipedia.org/wiki?curid=14396", "title": "Imp\u00e8 Roman", "text": ""}
{"id": "14397", "revid": "3941", "url": "https://lij.wikipedia.org/wiki?curid=14397", "title": "Tevere", "text": ""}
{"id": "14398", "revid": "3941", "url": "https://lij.wikipedia.org/wiki?curid=14398", "title": "Sacro Imp\u00e8 Roman", "text": ""}
{"id": "14399", "revid": "3941", "url": "https://lij.wikipedia.org/wiki?curid=14399", "title": "Ob\u00f2e", "text": ""}
{"id": "14400", "revid": "3941", "url": "https://lij.wikipedia.org/wiki?curid=14400", "title": "Monumento a Cavallo Pazzo", "text": ""}
{"id": "14401", "revid": "3941", "url": "https://lij.wikipedia.org/wiki?curid=14401", "title": "Guglielmo Marconi", "text": ""}
{"id": "14402", "revid": "1144", "url": "https://lij.wikipedia.org/wiki?curid=14402", "title": "La Boca (Buenos Aires)", "text": ""}
{"id": "14403", "revid": "3941", "url": "https://lij.wikipedia.org/wiki?curid=14403", "title": "Sicilia", "text": ""}
{"id": "14404", "revid": "3941", "url": "https://lij.wikipedia.org/wiki?curid=14404", "title": "T\u00e6rit\u00f6i d'oltrem\u00e2 Britanneghi", "text": ""}
{"id": "14405", "revid": "3941", "url": "https://lij.wikipedia.org/wiki?curid=14405", "title": "Brasilia", "text": ""}
{"id": "14406", "revid": "3941", "url": "https://lij.wikipedia.org/wiki?curid=14406", "title": "Messico", "text": ""}
{"id": "14407", "revid": "3941", "url": "https://lij.wikipedia.org/wiki?curid=14407", "title": "\u00c7itt\u00e6 do Mexico", "text": ""}
{"id": "14408", "revid": "1144", "url": "https://lij.wikipedia.org/wiki?curid=14408", "title": "Organizza\u00e7ion de e Na\u00e7ioin Un\u00efe", "text": ""}
{"id": "14409", "revid": "3941", "url": "https://lij.wikipedia.org/wiki?curid=14409", "title": "Parolle nostre", "text": ""}
{"id": "14410", "revid": "3941", "url": "https://lij.wikipedia.org/wiki?curid=14410", "title": "A professia de Santa Bridida", "text": ""}
{"id": "14411", "revid": "3941", "url": "https://lij.wikipedia.org/wiki?curid=14411", "title": "Gu\u00e6ra Mexico-Stati Un\u00efi", "text": ""}
{"id": "14412", "revid": "3941", "url": "https://lij.wikipedia.org/wiki?curid=14412", "title": "Patto de Varsciavv-ia", "text": ""}
{"id": "14413", "revid": "3941", "url": "https://lij.wikipedia.org/wiki?curid=14413", "title": "Nuevo Mexico", "text": ""}
{"id": "14414", "revid": "3941", "url": "https://lij.wikipedia.org/wiki?curid=14414", "title": "Alabamm-a", "text": ""}
{"id": "14415", "revid": "3941", "url": "https://lij.wikipedia.org/wiki?curid=14415", "title": "Samoa Americ\u00e6n", "text": ""}
{"id": "14416", "revid": "3941", "url": "https://lij.wikipedia.org/wiki?curid=14416", "title": "Isoe Vergini Americ\u00e6n", "text": ""}
{"id": "14417", "revid": "3941", "url": "https://lij.wikipedia.org/wiki?curid=14417", "title": "Nuevo Jersey", "text": ""}
{"id": "14418", "revid": "3941", "url": "https://lij.wikipedia.org/wiki?curid=14418", "title": "Columbia Britannega", "text": ""}
{"id": "14423", "revid": "12052", "url": "https://lij.wikipedia.org/wiki?curid=14423", "title": "\u0141obez", "text": "\u0141obez o l'\u00e8 'n p\u00e0ize da provinsa de Zachodniopomorskie in Polonia de abit\u00e0nti. Scin'a-o 1945 \u0141obez a l'\u00e9 st\u00e6ta 'na \u00e7it\u00e6 ted\u00e9sca conosci\u00fba co-o nomme de Labes.\nSt\u00f6ia.\nInto Marso do 1945, in sci\u00e2 f\u00ecn da Seg\u00f3nda Go\u00e6ra Mondi\u00e2le, l'ez\u00e8rcito r\u00f9scio o l'\u00e0 conquist\u00f2u Labes e o l'\u00e0 brux\u00f2u e destr\u00fbto 'na gr\u00f2ssa parte do c\u00e9ntro da \u00e7it\u00e6. In pit\u00ecn d\u00f2ppo l'\u00f2cupa\u00e7i\u00f3n da parte de L'Arm\u00e2 R\u00f3ssa, Labes a l'\u00e9 st\u00e6ta missa s\u00f3tta l'aministra\u00e7i\u00f3n pol\u00e0cca. I Pol\u00e0cchi se s\u00f3n instal\u00e6 inta \u00e7it\u00e6, a ci\u00f9 parte di qu\u00e6 a ne vegn\u00eeva da-e z\u00f6ne a lev\u00e0nte da l\u00ecnia Curzon ch'\u00eaan ch\u00e9ite inte m\u00e0n de l'Uni\u00f3n Sovi\u00e9tica c\u00f3mme parte do \u00ab\"Spostam\u00e9nto \u00f2cident\u00e2le da Pol\u00f2nia\". I abitanti ted\u00e9schi de Labes che no \u00eaan scap\u00e6, s\u00f3n st\u00e6ti \u00f2 mand\u00e6 v\u00eea \u00f2 sfol\u00e6. D\u00f2ppo che l'aministra\u00e7i\u00f3n pol\u00e0cca a n'\u00e0 pigi\u00f2u pos\u00e8sso, a-a \u00e7it\u00e6 gh'\u00e0n cangi\u00f2u o n\u00f3mme in \u0141obez."}
{"id": "14430", "revid": "12052", "url": "https://lij.wikipedia.org/wiki?curid=14430", "title": "Polena", "text": "Una polena a l'\u00e8 una decorazi\u00f4n de legn\u00f4 d\u00f4 Barco a veia, spess\u00f4 a f\u00f4rma de fig\u00fca femminile o de animale, che a se tr\u00f6vava in sce a prua de navi da \u00f4 XVI sec\u00f4l\u00f4 a \u00f4 XIX sec\u00f4l\u00f4. A pratica a l'\u00e8 st\u00e6ta intr\u00f4dotta inisialmente in ti gale\u00f4in, ma anche navi ci\u00fc antighe aveivan de spess\u00f4 de decora\u00e7i\u00f4in in ta prua.\nC\u00f4mme tante atre decora\u00e7i\u00f4in d\u00f4 temp\u00f4 a polena a l'aveiva \u00f4 scopo de indic\u00e4 \u00f4 n\u00f4mme da nave che a a portava a pers\u00f4nne che no saveivan lezze (anche se, a vottte, in te una mainea contorta), pe de ci\u00fc a l'aveiva \u00f4 fin de m\u00f4str\u00e4 a ricchessa e a forsa dell'armat\u00f4. In t\u00f4 period\u00f4 Barocco \u00e7erte navi vantaven polene gigantesche, pesanti diversci t\u00f4nnei; a votte ne portaven finna due, una pe ogni lat\u00f4 dell'erb\u00f4 de b\u00f4mpress\u00f4.\nE grosse polene, essend\u00f4 sc\u00f4lpie in t\u00f4 legn\u00f4 massicci\u00f4 e essend\u00f4 p\u00f4si\u00e7i\u00f4n\u00ea in sce a punta d\u00f4 scaffo, aveivan un effett\u00f4 negativ\u00f4 in sce e capa\u00e7it\u00e6 de naviga\u00e7i\u00f4n de navi. Quest\u00f4, e i c\u00f4sti erti de realizzazi\u00f4n, portian in to XVIII secolo a f\u00e4 de polene m\u00f4lt\u00f4 ci\u00fc piccinne e adreit\u00fca a eliminale in t\u00f4 sec\u00f4l\u00f4 seguente.\nDopp\u00f4 e guere napoleoniche s'\u00e8 ricomin\u00e7o\u00f4 a mette in sce i scaffi qualche polena, ma raffiguraven s\u00f4l\u00f4 di mezzib\u00fcsti piccin e no e grosse fig\u00fce d\u00f6vie pe \u00f4 passo\u00f4. \nI clipper di anni '50 e di anni '60 dell'Ott\u00f4\u00e7ent\u00f4 ean in genere dot\u00e6 de polene a fig\u00fca intrega, ma relativamente piccinne e leggere.\nA polena vera e propria a l'\u00e8 sparia con a fin de a naviga\u00e7i\u00f4n a veia in larga scala. I primmi piroscafi aveivan de strutt\u00fcee che ricordaven e polene in sce a prua. Questa pratica a l'\u00e8 d\u00fc\u00e2 finna \u00e2 Primma gu\u00e6ra mondi\u00e2."}
{"id": "14480", "revid": "7530", "url": "https://lij.wikipedia.org/wiki?curid=14480", "title": "San Torpe'", "text": "San Torpe' de Piza (29 arv\u00ee 68) o l'\u00e8 un di primmi martiri crestien, protett\u00f4 di main\u00e6.\nBiografia.\nSegondo a lezendia \"Caius Torpetius\" o nasce' a Piza de famiggia patri\u00e7\u00e7ia. O v\u00e8gne \u00f3fi\u00e7i\u00e2 de l'impiao Neron, cappo da so guardia do corpo e intendente do pala\u00e7\u00e7io.\nIn \u00f3caxon da \u00e7eimonia d'inaogura\u00e7ion do tempio de Dia\u00f1a a Pisa, o cavagg\u00eao Torpe' (convertio a-o crestianeximo da l'apostolo san Paolo de Tarso, a-o qu\u00e6 o l'aiva f\u00e6to a guardia quand'o l'ea st\u00e6to prexon\u00ea a Romma) o profess\u00f2 a so n\u0153uva fe' inte 'n solo D\u00ea denanti a-o Neron, che invece o l'atriboiva a crea\u00e7ion do mondo a-a dea Dia\u00f1a.\nL'impiao o gh'ordin\u00f2 de cant\u00e2 un inno a-a groia de Dia\u00f1a, ma o Torpe' o refu\u00f2 d'abiur\u00e2 a so fe' crestia\u00f1a. Neron, furioso, o-o fe' fragel\u00e2, ma a colonna a-a qu\u00e6 o l'ea attaccao a se stocc\u00f2 e a l'ama\u00e7\u00e7\u00f2 o so boia Satellicus. Dap\u0153u o-o dette in pasto a-e bestie fero\u00e7e, 'na tigre e 'n lion, ma quelle se gh'accoccion a-i p\u00ea. A-a fin o-o fe\u00e7\u00e7e degol\u00e2. \nO so amigo Andronigo o l'arecuge' a so testa, che into XIII sec. a fu vener\u00e2 inta gexa de San Ross\u00f4, vexin a Piza. \nNeron o fe\u00e7\u00e7e mette o so corpo decapitao insce 'na barca co-in gallo e un can perch\u00e8 o fessan a tocchi, segondo o castigo riservao a-i parri\u00e7iddi, di qu\u00e6 sti doi anim\u00e6 son i scimboli. A barchetta a fu lasci\u00e2 and\u00e2 inte l'Arno e de l\u00ec in m\u00e2. O 17 de mazzo a s'amor\u00f2 insce l'\u00e6\u00f1a davanti a \"Hereaclea\" ch'a sai\u00e2 ribattez\u00e2 Saint-Tropez. Segondo a lezendia popol\u00e2 una matro\u00f1a roma\u00f1a ciam\u00e2 \u00c7eleri\u00f1a, avviz\u00e2 in s\u0153unno, a l'arecugette o corpo intatto. O galletto o xoatt\u00f2 via co-in pelucco de lin e, o dette o nomme a-o paize de Cogolin (\"coq au lin\": etimologia fasa, perch\u00e8 a quelli tempi in Proven\u00e7a no se parlava fran\u00e7eize)."}
{"id": "14532", "revid": "1211", "url": "https://lij.wikipedia.org/wiki?curid=14532", "title": "Monego de Bav\u00eaa", "text": "M\u00f3nego de Bav\u00eaa (in ted\u00e9sco: \"M\u00fcnchen\", in bavar\u00e9ize \"Minga\"), \u00e7it\u00e6 da Germania Meridion\u00e2le e capit\u00e2le do Land do Stato franco da Bav\u00eaa, in sc\u00ea r\u00eeve do sci\u00f9mme Isar. Pe inport\u00e0nsa a l\u2019\u00e8 a t\u00e8rsa \u00e7it\u00e6 ted\u00e9sca c\u00f3mme n\u00f9mero de abit\u00e0nti (qu\u00e6xi 1.488.000 st\u00e0n into com\u00f9n, qu\u00e6xi 1.809.000 co-i cont\u00f3rni e qu\u00e6xi 2.900.000 inte l\u2019\u00e0rea metropolit\u00e0nn-a).\nM\u00f3nego a l\u2019\u00e9 fam\u00f4za pe t\u00f9tte e c\u00f6se interes\u00e0nti che gh\u2019\u00e9 da v\u00e9dde: e rexid\u00e9nse re\u00e2li, i gr\u00e9ndi p\u00e0rchi, i s\u00f2 muz\u00eai, e s\u00f2 g\u00eaxe. Da no ascord\u00e2se o folcl\u00f4re bavar\u00e9ize anc\u00f3n as\u00e6 visci\u00fbo da-i s\u00f2 abit\u00e0nti, e, naturalm\u00e9nte, a manifesta\u00e7i\u00f3n ci\u00f9 avox\u00e2, l\u2019\"Oktoberfest\", d\u00f3nde a b\u00eera bavar\u00e9ize (\u00e2tra specialit\u00e6 do p\u00f2sto) a se cons\u00f9mma a sci\u00f9mmi. O S\u00e0nto patr\u00f3n da \u00e7it\u00e6 o l\u2019\u00e9 S\u00e0n B\u00e9nno de Mei\u00dfen. Into 2015 in st\u00f9dio da socj\u00eat\u00e6 de consul\u00e9nsa mondi\u00e2le Mercer o l\u2019\u00e0 m\u00ecsso M\u00f3nego de Bav\u00eaa a-o qu\u00e0rto p\u00f2sto tra e 20 \u00e7it\u00e6 do m\u00f3ndo co-a m\u00eagio qualit\u00e6 da v\u00ectta."}
{"id": "14538", "revid": "12052", "url": "https://lij.wikipedia.org/wiki?curid=14538", "title": "Ottawa", "text": "Ottawa a l'\u00e9 a capit\u00e2le do Canad\u00e0, a \u00e7it\u00e6 a conta 812.129 (2006) abitanti. A s'atr\u00eauva in sci\u00e2 r\u00eeva dr\u00eeta do sci\u00f9mme om\u00f2nimo (Ottawa river), mentre in sci\u00e2 r\u00eeva mancinn-a gh'\u00e9 a \u00e7it\u00e6 de Gatinau, Quebec."}
{"id": "14539", "revid": "12052", "url": "https://lij.wikipedia.org/wiki?curid=14539", "title": "Di\u00e7ionaio", "text": "Di\u00e7ionaio - arecugeita de paole de una lengua determin\u00e2, con escluxon (\u00f2 con indica\u00e7ion soo che sommaia, relativamente a-i caxi anomali) de varia\u00e7ioin puamente flescion\u00e6, disposta segondo di critei prefiss\u00e6 e accompagn\u00e2 generalmente da-a defini\u00e7ion do scignificao de paole m\u00e6xime. A lengoa a p\u0153u \u00ease quella d\u2019una intrega tradi\u00e7ion lettiaia (di\u00e7. da lengoa zeneize, fran\u00e7eize, ecc.) \u00f2 de una parte de questa (di\u00e7. da lengua zeneize do Duxento; di\u00e7. di neologismi, di barbarismi) \u00f2 de un aot\u00f4 (di\u00e7. \u00e7i\u00e7eronian, dantesco). \nA defini\u00e7ion do scignificao a p\u0153u ese inta lengua m\u00e6xima da qu\u00e6 o di\u00e7ionaio o l'arec\u0153ugge e paole, \u00f2 mediante a tradu\u00e7ion inte 'n'atra lengua: into segondo caxo s'ha di di\u00e7. bilingui (latin-italian, ingreize-todesco, ecc.), de votte trilingui, \u00f2 de ciu lengue (comme o \"Calepinus septem linguarum)\". S'ha un di\u00e7. storico, quande de ogni paola l'\u00e8 f\u00e6ta a stoia in senso diacronico, acompagnandola inti so scignific\u00e6 e inti so uxi a traverso i tempi (un modello do genere o l'\u00e8 l\"'Oxford English Dictionary\" \u00f2, pe-a parte scin'aoa pubbric\u00e2, o \"Thesaurus lingu\u00e6 latin\u00e6\"). I di\u00e7ionai p\u0153uan contegn\u00ee asc\u00ec l'etimologia de paole; son diti etimologichi quelli dedic\u00e6 escluxivamente a l'indica\u00e7ion de l'etimologia; atri arec\u0153uggian i scinonnimi (comme o di\u00e7. di scinonnimi do Tommaseo). \nO criteio normalmente seguio inta registra\u00e7ion di vocaboli o l'\u00e8 quello arfabetico, ma existe asc\u00ec di di\u00e7. metodichi (\u00f2 scistemattichi, \u00f2 ideologichi), inti qu\u00e6 e paole son ragropp\u00e6 metodicamente in famigge \u00f2 groppi segondo a mao \u00f2 meno affinit\u00e6 de no\u00e7ioin che quelle esprimman. Se ciamma di\u00e7. inverso quello chi arec\u0153ugge e paole orden\u00e6 arfabeticamente comen\u00e7ando da l'urtima so lettia. \nDi di\u00e7ionai d'interesse ciu circoscrito arec\u0153uggian e spiegan i termini proppi de particol\u00e6 discipri\u00f1e \u00f2 attivit\u00e6 (di\u00e7. de m\u00e6\u00f1a, de architettua; di\u00e7. filozofico, giuridico; di\u00e7. di arte e mest\u00ea, ecc.). S'avexi\u00f1a a l'enciclopedia i di\u00e7ionai che arec\u0153uggian in orde arfabetico nommi e no\u00e7ioin de lettiatua, arte, scien\u00e7e (di\u00e7. geografico; di\u00e7. biografico; di\u00e7. di arte; di\u00e7. de idee; e, con interesse ciu univers\u00e2, di\u00e7. enciclopedico, ch'o p\u0153u includde asc\u00ec o lescico de 'na lengua). \nTranne che in quest'urtimo caxo, o terme \"di\u00e7ionaio\" o s'\u00e2t\u00e8rna con quello de \"vocabolaio\", da-o qu\u00e6 per\u00f2 o se distingue in quante quest'urtimo o p\u0153u scignific\u00e2 asc\u00ec o lescico, saiv'a d\u00ee l'insemme de paole de 'na lengua, indipendentemente da-a so registra\u00e7ion, mentre \"di\u00e7ionaio\" o l'\u00e8 d\u0153uviao soo che pe indic\u00e2 l'\u0153uvia chi arec\u0153ugge o lescico m\u00e6ximo."}
{"id": "14540", "revid": "8138", "url": "https://lij.wikipedia.org/wiki?curid=14540", "title": "Barbarossa", "text": ""}
{"id": "14548", "revid": "7530", "url": "https://lij.wikipedia.org/wiki?curid=14548", "title": "M\u00e6n-a", "text": "M\u00e6n-a - Tutto quello che resgoarda i attivit\u00e6 uman-e lig\u00e6 a-o m\u00e2, incluxi i materiali (barchi, porti ecc.), i equipaggi, i ordenamenti e i organismi che e reggolan."}
{"id": "14561", "revid": "3941", "url": "https://lij.wikipedia.org/wiki?curid=14561", "title": "M\u00e6\u00f1a", "text": ""}
{"id": "14562", "revid": "3941", "url": "https://lij.wikipedia.org/wiki?curid=14562", "title": "Stoia", "text": ""}
{"id": "14563", "revid": "10132", "url": "https://lij.wikipedia.org/wiki?curid=14563", "title": "M\u00e2", "text": "M\u00e2 - massa d'\u00e6goa s\u00e2 ch'a circonda a t\u00e6raferma e a croeuve gran parte da superfi\u00e7ie terestre.\nDescri\u00e7ion.\nIn senso streito s'indica co-o termine \"oceano\" i spa\u00e7\u00e7i d'\u00e6agoa ciu vasti mentre se dixe \"m\u00e2\" a-e desteize d'\u00e6goa meno\u00ee che, dipendendo da un \u00f2 ciu oceani, se distinguan da questi pe de caratteristiche proppie."}
{"id": "14580", "revid": "2355", "url": "https://lij.wikipedia.org/wiki?curid=14580", "title": "Ges\u00f9 Cristo", "text": ""}
{"id": "14581", "revid": "12052", "url": "https://lij.wikipedia.org/wiki?curid=14581", "title": "Pesto", "text": "O pesto o l'\u00e9 'na sarsa tipica da Liguria. Co-o nomme de pesto alla genovese o l'\u00e9 int'a lista di \"Produti agroaliment\u00e6 tradission\u00e6 liguri\" (PAT).\nO seu ingrediente de base o l'\u00e9 o baxaic\u00f2 (\"Ocimum basilicum\") \u00f2, pe m\u00ebgio d\u00ec, o baxaic\u00f2 zeneize. In ci\u00f9 ghe veu pigneu e aggio, pest\u00e6 con parmixan, formaggio sardo de pegoa, s\u00e2 e euio extravergine d'o\u00efva."}
{"id": "14582", "revid": "2355", "url": "https://lij.wikipedia.org/wiki?curid=14582", "title": "Ges\u00fb Cristo", "text": ""}
{"id": "14633", "revid": "12052", "url": "https://lij.wikipedia.org/wiki?curid=14633", "title": "Giorgi Franzi", "text": "Giorgi Franzi (Principatu de Mu\u030dnegu, 23 de gi\u00fcgnu d'u 1912 - 13 de zen\u00e0 d'u 1997) \u00e8 stau \u00fcn can\u00f2nicu munegascu e maistru de lenga munegasca."}
{"id": "14634", "revid": "6271", "url": "https://lij.wikipedia.org/wiki?curid=14634", "title": "Fontevegia", "text": ""}
{"id": "14635", "revid": "12052", "url": "https://lij.wikipedia.org/wiki?curid=14635", "title": "Imnu munegascu", "text": "\u0158'imnu munegascu o inu munegascu (\u00fcn fran\u00e7ese: \"Hymne mon\u00e9gasqu\"; \u00fcn l\u00ecgu\u0159u: \"Inno monegasco\"), ciam\u00e0u tamb\u00e8n A Marcia de M\u00f9negu (\u00fcn fran\u00e7ese: \"La Marche de Monaco\"; \u00fcn lig\u00fc\u0159u: \"A marcia de M\u00f3nego\"), \u00c0ria Na\u00e7iunale de M\u00f9negu (\u00fcn fran\u00e7ese: \"Air national de Monaco\"; \u00fcn ligu\u0159u: \"\u00c2ia na\u00e7ionale de M\u00f3nego\") o Marcia Na\u00e7iunale d'i Lealisti (\u00fcn fran\u00e7ese: \"Marche Nationale des Loyalistes\"; \u00fcn ligu\u0159u: \"Marcia Na\u00e7ionale di Lealisti\"), \u00eb \u0159'imnu na\u00e7iunale d'u Prin\u00e7ipatu de M\u00f9negu.\nScritu \u00fcnt'u XIXeme s\u00e8culu da Teufilu Bellando Castru e p\u0153i mudific\u00e0u da ci\u00fc artisti, \u00eb \"de facto\" u sulu imnu na\u00e7iunale au mundu \u00fcnt'\u00fcna variante d'a lengua lig\u00fc\u0159a.\nStoria.\n\u0158'immu munegascu \u00eb stau creau \u00fcnt'u XIX seculu, \u00fcnt' \u00fcna marria passa per u Prin\u00e7ipatu: cun d'e \u00fcns\u00fcrre\u00e7iuns i territori d'a na\u00e7iun s'eru red\u00fc\u00ec e u Principatu era diventau \u00fcn prutetturatu prima d'u Regnu de Sardegna, p\u0153i d'a Fransa. \nA prima persuna a pens\u00e0 \u00fcn imnu per M\u00f9negu \u00eb stau u notaru Teufilu Bellando Castru, ch\u2019\u00e0 cumposau \u00fcn cantu patri\u00f2ticu \u00fcn lenga fran\u00e7ese p\u00e8 i suvr\u00e0i d\u2019u Principatu \u00fcnt\u2019u 1845, cuma rea\u00e7iun a d'i canti suvversivi che gh'eru \u00fcn acheli ani. \u00dcnt\u2019u 1848, dopu iesse stau miyur\u00e0u dau cumpusit\u00f9 Castil-Blaze, u cantu \u00eb stau adutau da Gardia Na\u00e7iunale cre\u00e0 da Carlu IIIsu, devegnendu a \"Marcia Na\u00e7iunale d'i Lealisti\".\nU principu Carlu, ani dopu, \u00e0 vusci\u00fcu \u00fcn imnu na\u00e7iunale per u Principatu e u cantu d'u Castru e Castil-Blaze \u00eb stau adat\u00e0u da Carlu Albrecht: ach\u00ebstu \u00e0 f\u00e0u a soa prima urchestra\u00e7iun p\u00e8 pianu, p\u00fcbric\u00e0 d'u 1896 a Parigi cuma \"Air National de Monaco\" (A\"ria Na\u00e7iunale de M\u00f9negu\") e a Ni\u00e7a r'anu dopu cuma \"Hymne National de Monaco\". Autre mudifica\u00e7iui \u00e0 'ra m\u00fcsica sun stae fae da Fran\u00e7ois Bellini (cun \u00fcn n\u0153vu arrangiamentu) e L\u00e9on Jehin (cun \u00fcna red\u00fc\u00e7iun d'a cumpusi\u00e7iun, gi\u00fcdic\u00e0 lunga). \n\u00cb parole de r'imnu sun sempre stae \u00fcn fran\u00e7ese fin au 1931, qandu u pueta Lu\u00ec Notari \u00e0 scritu \u00fcn testu \u00fcn lenga munegasca. \nTestu.\n\u00dcn primu testu per r\u2019imnu munegascu \u00eb stau scritu da Bellando Castro \u00fcn fran\u00e7ese d'u 1845 e \u00e8 rimastu u meme pe scaiji \u00fcn seculu. \u00dcntu 1931 Lu\u00ec Notari \u00e0 scritu \u00fcn testu noevu, \u00fctilizandu a lenga munegasca; ach\u00ebstu per\u00f2 \u00eb stau riten\u00fcu dif\u00eccile e lungu e \u00eb st\u00e0 resa obligatoria \u00fcna versiun ci\u00fc curta.\nAnc\u0153i nu esiste \u00fcna versiun ufi\u00e7iale de r'imnu \u00fcn genuese. \u00dcna trad\u00fc\u00e7iun pu\u00e8tica \u00eb st\u00e0 f\u00e0 da u grupu l\u00ecguru Buio Pesto \u00e8 present\u00e0 \u00fcnt'u 2013 a Muntecarlu."}
{"id": "14645", "revid": "10132", "url": "https://lij.wikipedia.org/wiki?curid=14645", "title": "Revul\u00fc\u00e7iun munegasca", "text": "A Revul\u00fc\u00e7iun munegasca \u00e8 \u00fcna perioda d'a st\u00f2ria de M\u00f9negu marqu\u00e9e per \u00fcna seria de cunfronti \u00fcntra u populu munegescu e u principu Albertu primu de 1910 a 1911 che men\u00e0 a \u0159a dispari\u00e7iun d'a munarchia assul\u00fcta e a \u0159a prum\u00fclga\u00e7iun d'a prima Cunstit\u00fc\u00e7iun de M\u00f9negu.\nA Revul\u00fc\u00e7iun munegasca \u00e8 stau un muvimentu de d'u 1910 a u 1911 ch'\u00e0 cumen\u00e7au cun a crea\u00e7iun d'u \"cumitau munegascu\".\nE rasue.\nEn 1910 prun de munegaschi sun sen\u00e7a travayu e sun malcuntenti d'u principu Albertu Primu che vive a Paris, investisce a Paris e pa gaire a Munegu, e ch' interdije a i munegaschi de travaya a u casin\u00f2 unde sun i l\u0153ghi de travayu ben pagai e numerusi.\nA Munegu gh'\u00e8 sun poche terre e en achelu tempu nisci\u00fcna \u00fcsina.\nI munegaschi sun sulament 1 482 e l'ensemu d'i abitanti sun 19.121.\nUn cumitau munegascu fa sign\u00e0 peti\u00e7iue e rach\u0153ye e demande d'a gente. \nDopu i cuntestatari esigiu \u00fcna cunstit\u00fc\u00e7iun e \u00fcn parlamentu, mena\u00e7andu de renvers\u00e0 a munarch\u00eca.\nAutre demande esigiu u sufragiu \u00fcniversale per u Cunsiyu cum\u00fcnale e a supessiun d'u monopoli de Camille Blanc, meru de Beausoleil e de Roland Bonaparte sci\u00fc d'a su\u00e7iet\u00e0 d'i bagni de ma de Munegu.\nT\u00fcti demandu ch' e finan\u00e7e d'u statu f\u00fcssu separae d'e finan\u00e7e persunale d'u principu.\nI evenimenti.\nEn marsu 1910 \u00fcna delega\u00e7iun delivra\u00a0 a u palatu \u00fcn ultimatum a u principu.\nSen\u00e7a respunsa d'u seze de marsu, a \u00fcna re\u00fcniun p\u00fcblica a u Teatru d'e variet\u00e0 unde Suffren Reymond \u00e0 parlau, oete-\u00e7entu persune remuntu u carrugiu di Gazometri e se rassemblu sci\u00fc ra pia\u00e7a d'arme e \u00fcnt sci\u00fc ru cursu d'a Porta N\u0153va.\nUn capu de gabinetu d'u principu re\u00e7eve \u00fcna delega\u00e7iun e prumete che se far\u00e0 qarcosa de decisivu sen\u00e7a pre\u00e7is\u00e0. Carchi giurni dopu Albertu primu da urdenan\u00e7e sci\u00fc d'a libert\u00e0 de premsa fint 'i giunali d'upusi\u00e7iun cun a libert\u00e0 de re\u00fcniun e r'ele\u00e7iun a u consiyu cum\u00fcnale a u s\u00fcfragi \u00fcniversale.\nI manifestanti reclamu tamben ci\u00fc d'independen\u00e7a a respetu d'a Fran\u00e7a.\nAchestu \u00fcrtimu puntu scaufa a fula che prende d'assaltu u palatu dopu \u00fcna giun\u00e0 de luta cun i carabini\u00e8. Un principu se ref\u00fcgia en Fran\u00e7a.\n\u00dcn guvernu pruvisori se forma e u principu, cunseyau da u fiyu Lui, tenta de sauv\u00e0 a so' sit\u00fca\u00e7iun autrejandu \u00fcna custit\u00fc\u00e7iun anun\u00e7\u00e0 da u principu Lui \u00e2 fin de zan\u00e8.\nD'u quintu de favr\u00e8 1911 se pruclama a custit\u00fc\u00e7iun che crea u Conseyu Na\u00e7iunale ma u principu garda a ci\u00fc grande parte d'i so' puteri.\nEn 1922 more u principu Albertu e u so' fiyu Lui devegne u principu Lu\u00ec segundu."}
{"id": "14646", "revid": "7530", "url": "https://lij.wikipedia.org/wiki?curid=14646", "title": "Santa Devota", "text": "Santa Devota \u00eb a Patruna d'u Principatu de Mu\u030dnegu.\nA legenda de Santa Devota \u00eb \u00fcna d'a tradi\u00e7iune ci\u01dc an\u00e7i\u00e8ne de Munegu. U primu libru scritu \u00fcn munegascu per u pueta munegascu Lu\u00ec Notari \u00eb st\u00e1u \"A legenda de Santa Devota\"."}
{"id": "14648", "revid": "1144", "url": "https://lij.wikipedia.org/wiki?curid=14648", "title": "Principe Albertu I", "text": ""}
{"id": "14651", "revid": "11202", "url": "https://lij.wikipedia.org/wiki?curid=14651", "title": "Larvotu", "text": "Larvotu \u00eb \u00fcn qarti\u00e8 de Mu\u030dnegu."}
{"id": "14652", "revid": "11768", "url": "https://lij.wikipedia.org/wiki?curid=14652", "title": "Giardi\u030dn eso\u030dticu (qarti\u00e8)", "text": "Giardi\u030dn eso\u030dticu e\u030d \u00fcn qartie\u030d de Mu\u030dnegu."}
{"id": "14653", "revid": "6271", "url": "https://lij.wikipedia.org/wiki?curid=14653", "title": "Munegu Autu", "text": ""}
{"id": "14654", "revid": "11202", "url": "https://lij.wikipedia.org/wiki?curid=14654", "title": "Munegh\u00ebti", "text": "Munegh\u00ebti \u00eb \u00fcn qarti\u00e8 de Mu\u030dnegu."}
{"id": "14655", "revid": "11768", "url": "https://lij.wikipedia.org/wiki?curid=14655", "title": "Giardi\u030dn eso\u030dticu", "text": ""}
{"id": "14656", "revid": "10132", "url": "https://lij.wikipedia.org/wiki?curid=14656", "title": "Geija de Santa Devota", "text": "A geija de Santa Devota \u00eb \u00fcna geija munegasca lucalisa\u030d \u00fcn u qartie\u030d d'A Cundamina."}
{"id": "14657", "revid": "13390", "url": "https://lij.wikipedia.org/wiki?curid=14657", "title": "Pulitica munegasca", "text": "U Prin\u00e7ipatu de Mu\u030dnegu \u00eb \u00fcna munarchia cunstit\u00fc\u00e7iunale segundu a Cunstit\u00fc\u00e7iun d'u 1962.\nU putere legislativu, a Mu\u030dnegu, releva per parte d'u Cunsiyu na\u00e7iunale de Mu\u030dnegu. U putere esec\u00fctivu \u00e9 eser\u00e7au per parte d'u principu de Munegu. U putere gi\u00fcdi\u00e7iari \u00e9 eser\u00e7au per trib\u00fcnali independenti.\nU principu \u00eb u capu de statu. U Cunsiyu na\u00e7iunale \u00eb u parlamentu d'u Prin\u00e7ipatu.\n\u00dcn ministru de Statu e trei cunseyei (Internu, Finan\u00e7e, Trabayi p\u00fcblichi) formu u Cunsiyu de guvernu."}
{"id": "14658", "revid": "11768", "url": "https://lij.wikipedia.org/wiki?curid=14658", "title": "Catedrala de Mu\u030dnegu", "text": "A Catedrala de Mu\u030dnegu \u00e8 \u00fcn peira pura d'Mu\u030dnegu."}
{"id": "14659", "revid": "12052", "url": "https://lij.wikipedia.org/wiki?curid=14659", "title": "M\u00fcseu U\u00e7eanugr\u00e0ficu de M\u00f9negu", "text": "U M\u00fcseu o Instit\u00fctu u\u00e7eanugr\u00e0ficu e stau creau per Albertu primu \u00fcn 1889."}
{"id": "14661", "revid": "13390", "url": "https://lij.wikipedia.org/wiki?curid=14661", "title": "Cunsiyu na\u00e7iunale", "text": "U Cunsiyu na\u00e7iunale e\u030d u parlamentu d'u Principatu de Mu\u030dnegu.\nDesp\u0153i 2018 ghe sun tre partie puli\u030dtiche \u00fcnt'u Cunsiyu Na\u00e7iunale de Mu\u030dnegu:"}
{"id": "14662", "revid": "12052", "url": "https://lij.wikipedia.org/wiki?curid=14662", "title": "Stadiu Lu\u00ec segundu", "text": "U Stadiu Lu\u00ec segundu \u00e8 \u00fcn stadiu sit\u00fcau \u00fcn Funtanaveya, \u00fcnt'u Principatu de Mu\u030dnegu.\nU Stadiu Lu\u00ec segundu \u00e8 u stadiu de l'Assu\u00e7ia\u00e7iu\u030dn Spurtiva Mu\u030dnegu (A.S. Monaco)."}
{"id": "14663", "revid": "6882", "url": "https://lij.wikipedia.org/wiki?curid=14663", "title": "Sport \u00fcn M\u00f9negu", "text": "U sport \u00fcn M\u00f9negu uc\u00fcpa \u00fcna pia\u00e7a impurtante \u00fcn Mu\u030dnegu."}
{"id": "14665", "revid": "11768", "url": "https://lij.wikipedia.org/wiki?curid=14665", "title": "Cum\u00fcna de Mu\u030dnegu", "text": "A cum\u00fcna de Mu\u030dnegu \u00eb a sula cum\u00fcna d'u Principatu de Mu\u030dnegu. Ela uc\u00fcpa a tutalit\u00e0 d'a superficie d'u Principatu e dispusa de cumpeten\u00e7e e d'institu\u00e7iui propre.\nConl\u00ecgamenti esterni.\nMonaco - La Mairie "}
{"id": "14689", "revid": "7530", "url": "https://lij.wikipedia.org/wiki?curid=14689", "title": "Dominique Salvo-Cellario", "text": "Dominique Salvo-Cellario (M\u00f9negu, 8 de l\u00fcyu d'u 1950) \u00e8 \u00fcna lenghista munegasca."}
{"id": "14699", "revid": "10132", "url": "https://lij.wikipedia.org/wiki?curid=14699", "title": "Bibliuteca Lu\u00ec Notari", "text": "A Bibliuteca Lu\u00ec Notari (\"Biblioth\u00e8que Louis Notari\", \u00fcn fran\u00e7ese) \u00e8 a bibliuteca na\u00e7iunale de Mu\u030dnegu, fund\u00e0 \u00fcn 1909."}
{"id": "14704", "revid": "12052", "url": "https://lij.wikipedia.org/wiki?curid=14704", "title": "Li\u00e7eu Albertu primu", "text": "U Li\u00e7eu Albertu primu (\"Lyc\u00e9e Albert-Premier\" \u00fcn fran\u00e7ese) \u00e8 \u00fcn stabilimentu segundari p\u00fcblicu d'u Principatu de Mu\u030dnegu."}
{"id": "14705", "revid": "10132", "url": "https://lij.wikipedia.org/wiki?curid=14705", "title": "Testa de Can", "text": "A Testa de Can (\"T\u00eate de Chien \" \u00fcn fran\u00e7ese) \u00e8 \u00fcn prumuntori de 550 metri sit\u00fc\u00e0 \u00fcn Fran\u00e7a e duminante Mu\u030dnegu."}
{"id": "14706", "revid": "12052", "url": "https://lij.wikipedia.org/wiki?curid=14706", "title": "A T\u00fcrbia", "text": "A T\u00fcrbia (\"La Turbie\" \u00fcn fran\u00e7ese) \u00eb \u00fcna cum\u00fcna fran\u00e7ese d'u departamentu d'i Arpe-Maritimi."}
{"id": "14711", "revid": "6271", "url": "https://lij.wikipedia.org/wiki?curid=14711", "title": "Ulanda", "text": ""}
{"id": "14718", "revid": "1211", "url": "https://lij.wikipedia.org/wiki?curid=14718", "title": "Enzo Jannacci", "text": "Enzo Jannacci (Milan, 3 Zugno 1935 - 29 Marso 2013) o l'\u00e8 st\u00e6to 'n m\u00fbxico milaneise fra i ci\u00fb importanti.\nBiografia.\nO l'\u00e8 nasci\u00fbo a Milan, c\u00f3mme Vincenzo Jannacci; pe p\u00f6i o cangia o n\u00f3mme in Enzo. S\u00f2 po\u00e6 Gioxeppe o l'\u00e8 st\u00e6to \u00f2fi\u00e7i\u00e2 de l'aeronautica e o l'\u00e0 inspir\u00f2u de canso\u00ecn c\u00f3mme \"El portava i scarp del tennis\", \"Sei minuti all'alba\", e \"La sera che part\u00ec mio padre\".\nO l'\u00e0 public\u00f2u ci\u00fb de trenta \u00e0lbum in \u00e7inquant'anni d'ativit\u00e6 m\u00fbxic\u00e2."}
{"id": "14736", "revid": "1144", "url": "https://lij.wikipedia.org/wiki?curid=14736", "title": "Prin\u00e7ipatu de Munegu", "text": ""}
{"id": "14741", "revid": "10132", "url": "https://lij.wikipedia.org/wiki?curid=14741", "title": "Sc\u00fcu d'u Principatu de Mu\u030dnegu", "text": "U sc\u00fcu d'u Principatu de Mu\u030dnegu, fianchegiau da dui frateli minuri che portu spada, domina a senten\u00e7a \"Deo Juvante\"."}
{"id": "14752", "revid": "10132", "url": "https://lij.wikipedia.org/wiki?curid=14752", "title": "Elisha Cuthbert", "text": "Elisha Ann Cuthbert, nasci\u00fba a Calgary, Alberta, into Canada a-i 30 de nov\u00e9nbre do 1982, a l'\u00e9 'n' atr\u00eece e top model canad\u00e9ize."}
{"id": "14765", "revid": "12052", "url": "https://lij.wikipedia.org/wiki?curid=14765", "title": "Palesti\u00f1a", "text": ""}
{"id": "14766", "revid": "3941", "url": "https://lij.wikipedia.org/wiki?curid=14766", "title": "Lig\u00fcria", "text": ""}
{"id": "14767", "revid": "3941", "url": "https://lij.wikipedia.org/wiki?curid=14767", "title": "Niccol\u00f2 Macciavelli", "text": ""}
{"id": "14810", "revid": "1211", "url": "https://lij.wikipedia.org/wiki?curid=14810", "title": "Nespoa", "text": "A n\u00e8spoa (n\u00e8spua in savon\u00e9ize e nov\u00e9ize , s\u00fcssac\u00fc \u00f2 n\u00e9spuru in vintimigi\u00f4zo, n\u00e8fle in moneg\u00e0sco) o l'\u00e8 o fr\u00fbto da ci\u00e0nta conosci\u00fba co-o m\u00e6ximo n\u00f3mme, \u00f6 s\u00e6 \"Mespilus germanica\" , \u00e0nche se a-a giorn\u00e2 d\u2019ancheu o v\u00eagne ciam\u00f2u inte qu\u00e9sto m\u00f2ddo \u00f2 fr\u00fbto de \"Eriobotrya japonica\" asc\u00ec.\nDescri\u00e7ion.\nA n\u00e8spoa a l'\u00e8 'n fr\u00fbto ch'o se tr\u00eauva in aot\u00f9nno e o vegne m\u00eauio e d'in c\u00f4 mar\u00f2n sc\u00fbo d\u00f3ppo ch'o l'\u00e8 st\u00e6to inta p\u00e0ggia pe quarche t\u00e9npo. \nA g'ha b\u00e9n b\u00e9n de armelle picinn-e, d\u00fbe e de c\u00f4 n\u00e9igro. \nDifuxon.\nA n\u00e8spoa a l'\u00e8 'n fr\u00fbto eur\u00f6p\u00eao ant\u00eego de l'Eur\u00f2pa \u00e7entr\u00e2 e do Sud che o no se coltiva ci\u00f9, a parte quarche sc\u00eeto inte l'Asia, e o no deve \u00ease conf\u00fbzo co-a n\u00e8spoa do Giappon, che \u00f2ua a se p\u00eau acat\u00e0 a-o merc\u00f2u a-o prin\u00e7\u00ecpio da st\u00e6. \nI \u00e8rboi de n\u00e8spoe se atr\u00eauvan inte l'Italia do N\u00f2rd, ma cr\u00e9scian inta Puggia asc\u00ec, e adreit\u00fba in Germania e inta Svissea perch\u00e8 o l'\u00e9 'n \u00e8rbo tanto rexist\u00e9nte. I \u00e8rboi de n\u00e8spoe s'atreuvan anche in Bulgaria, Turchia, Grecia e inta pen\u00eczoa da Crimea."}
{"id": "14824", "revid": "12052", "url": "https://lij.wikipedia.org/wiki?curid=14824", "title": "Nichiozo da Recco", "text": "Nichiozo da Recco (primma do sec. XIX \"Nicheroso\"), esplorat\u00f4 e navegat\u00f4 zeneize do XIV sec.\nV\u00ectta.\nO nascette prezumibilmente a-o prin\u00e7ippio do XIV secolo, da 'na famiggia originaia de Recco, probabilmente inurbaase za into corso do XIII secolo.\nInsce-a vitta do Nichiozo son disponibili d\u00e6ti ass\u00e6 scarsci, in quante, comme into caxo do so contemporannio Lan\u00e7aoto Maoxello, a documenta\u00e7ion \u00f3fi\u00e7i\u00e2 zeneize a taxe completamente sciu de l\u00ea, mentre e noti\u00e7\u00e7ie deriv\u00e6 da di atre fonte no sempre rizurtan attendibile \u00f2 de univvoca interpreta\u00e7ion.\nO nomme do Nichiozo o l'ea do tutto ignoto a-a storiografia fin a-o momento da descoverta a l'interno do cosc\u00ec dito \"Zibaldone Magliabechiano\", de un'\u0153uvia min\u00f4 do Bocca\u00e7\u00e7o, o \"De Canaria et insulis reliquis ultra Hispaniam in Oceano noviter repertis\" (1342), identific\u00e2 da-o Sebastian Ciampi, ch'o-a dette a-e stampe una primma votta inte l\"'Antologia\" do Vieusseux into 1826 e quindi inte 'n volumme into 1827. In questa vegniva riportao a noti\u00e7\u00e7ia che into 1341 o Nichiozo o l'aiva ghiao, insemme a-o fiorentin Angiolin do Teggia di Corbi\u00e7\u00e7i, una spedi\u00e7ion nav\u00e2 organizz\u00e2 da re Arfonso IV do Portogallo, into corso da qu\u00e6 l'ea st\u00e6to esplorao l\u2019ar\u00e7ipellago de Canaie, za razonto, prezumibilmente into 1336, da una precedente spedi\u00e7ion guid\u00e2 da-o Maoxello, ch'o l'aiva descoerto l\u2019izoa de Lanzarote.\nDoppo a pubbrica\u00e7ion do \"De Canaria\", o nomme de Nichiozo o fu ampiamente e costantemente \u00e7itao inta gran parte di \u0153uvie de stoia da geografia e di esplora\u00e7ioin, sciben che e noti\u00e7\u00e7ie in sci\u00e2 so perso\u00f1a areston assolutamente vaghe. O confronto co-e fonte documentaie o consente tuttavia un megio inquadramento do personaggio e da so impreiza into contesto de l'eppoca.\nL'ipottexi ch'o Nichiozo o foise nasciuo verso i primmi anni do secolo a se baza in sce l'unnica d\u00e6ta assolutamente \u00e7erta da qu\u00e6 se dispo\u00f1e, o 1341. Di atti di scriven zeneixi han dap\u0153u consentio de identific\u00e2 con segue\u00e7\u00e7a di parenti do Nichiozo, comme o fr\u00e6 Enrico, de profescion \"speciarius\", a cugn\u00e2 Raffetta de Nichiozo Vin\u00e7igu\u00e6ra \"de Castro\" e un Zane, pri\u00f4 do convento zeneize di Carmeliten into 1339.\nO streito ligammo existente co-a gexa da Nostra Scignoa do Carmo de Zena, rente a-a qu\u00e6 doveiva probabilmente abit\u00e2 o Nichiozo e i so conzonti, o l'\u00e8 confermao da-o testo de una perdua lapide, dat\u00e2 20 dexembre 1364, riportao da un erudio sette\u00e7entesco D. Piaggio: \"\u00abDOM MCCCLXIIII die XX decembris. Frater Magister Petrus de Albertis papiensis cum eius conventu Ordinis Fratrum Sancte Marie de Monte Carmeli eo obligante imperpetuum celebrari unam messam pro anima Nicolosii de Recco et heredum suorum pro beneficio magno recepto ab eo et recepturo\u00bb\".\nL'anno de morte do Nichiozo ricavabile da-a lapide o no coincidde co-i d\u00e6ti provegninti da una fonte erudia do XVI seccolo, a qu\u00e6 attendibilit\u00e6 a no l'\u00e8 pi\u00f1amente a\u00e7\u00e7ert\u00e2, segondo a qu\u00e6 o Nichiozo o sai\u00e6 st\u00e6to membro do Conseggio di An\u00e7ien do Comun into 1352, 1356, 1371, 1376 e 1387. T\u00e6 d\u00e6te no escluddan una nascita a-o comen\u00e7o do secolo, tuttavia i urtime tr\u00e6 porieivan rifer\u00eese a un personaggio omonnimo (a fonte in question a no l'\u00e8 esente da scimile confuxoin), mentre i atre doe pan ben ciu probabbile e compatibbile co-ina morte into 1364.\nO rango nobili\u00e2 generalmente attribuio a-o Nichiozo inta stoiografia o no p\u00e2 do tutto \u00e7erto; de seguo o l'ea comunque ass\u00e6 ben inseio inti circoli do poei economico e politico de Zena, comme dimostra o maiezzo de so fr\u00e6 co-ina \"de Castro\" e o so m\u00e6ximo matrimonio co-a figgia de un atro nobbile, Ghigermo Cattannio, da-a qu\u00e6 o l'ebbe o figgio Mich\u00ea, ch'o comp\u00e2 inte 'n atto scrito do 1352 in qualit\u00e6 de testimonnio e pertanto o doveiva \u00ease nasciuo aomanco into 1327.\nO complesso de questi d\u00e6ti o consente de tra\u00e7\u00e7\u00e2 un retr\u00e6to do Nichiozo coincidente con quello de di atri facortoxi ommi d\u2019aff\u00e6 da Zena do tempo: impegn\u00e6 into commer\u00e7io e inte l'amministra\u00e7ion \u00e7ittadi\u00f1a in poxi\u00e7ioin de responsabilit\u00e6, in rapporto co-o n\u0153uvo poei \u2018popol\u00e2\u2019, ma lig\u00e6 a-e famigge da vegia aristocra\u00e7ia che fin a-o 1339 aveivan dominao a \u00e7itt\u00e6. In effetti, a so impreiza de navegat\u00f4 a l'eviden\u00e7ia proppio questo aspetto, d\u00e6to che l'\u00e8 ass\u00e6 probabile ch'o s'attrovesse into Portogallo a-o seguito de l\"'Almirante Mor\", o nobile zeneize Emano\u00e6lo Pessagno, o qu\u00e6, into sigl\u00e2 o contr\u00e6to ch'o l'aiva ligao ereditaiamente l\u00ea e i so descendenti a-a Coro\u00f1a portogheize a-i tempi do re Dionigi I, po\u00e6 de Alfonso, o s'ea espressamente impegnao a tegn\u00ee constantemente a dispoxi\u00e7ion da flotta re\u00e2 un gruppo de vinti \"\u00abhomens sabedores de mar\u00bb\" de origine zeneize, che doveivan form\u00e2 i \u2018quaddri supeio\u00ee\u2019 di \u00f3fi\u00e7i\u00e6 da m\u00e6\u00f1a portogheize. L'\u00e8 ass\u00e6 probabile che tanto o Maoxello quanto o Nichiozo foisan parte de questo gruppo de tecnichi, arecugeito in gio a l'armiraggio e a-i so figgi, e che pertanto aggian ghiao e miscioin de esplora\u00e7ion inte l'Atlantego in qualit\u00e6 de \u00f3fi\u00e7i\u00e6 regi.\nEntrambe e impreize se inseiscian into programma de esplora\u00e7ion de l'Atlantego meridion\u00e2 longo e coste africa\u00f1e comen\u00e7ao co-a spedi\u00e7ion organizz\u00e2 into 1291, co-o finan\u00e7iamento de Tedixio Doia, da-i zeneixi Ugolin e Vadin Vivadi, di qu\u00e6 no s'ea ciu avuo noti\u00e7\u00e7ia doppo un urtimo avvistamento a-o largo de coste marocchi\u00f1e. Quest\u2019impreiza, descrita con inuxit\u00e2 ampie\u00e7\u00e7a inti Ann\u00e6 redatti da-o Jacopo Doia, a doveiva \u00ease ben presente a-o Pessagno che probabilmente o sugger\u00ec a-o sovran portogheize de repiggi\u00e2 l\u2019ini\u00e7iativa e a-o scopo o misse a l'\u0153uvia d\u00f3tr\u00e8i di so conlaboato\u00ee. O f\u00e6to che tutto avvegnisse, ancon ch'a l'\u0153uvia di Zeneixi, con l\u2019organizza\u00e7ion e sotta l\u2019egida do re de Portogallo, o p\u0153u contribu\u00ee a spieg\u00e2 o scilen\u00e7io de fonte zeneize in propoxito, un scilen\u00e7io raffor\u00e7ao da-a segrete\u00e7\u00e7a da qu\u00e6 za alloa i Portogheixi tendeivan a rivest\u00ee e so opia\u00e7ioin d'esplora\u00e7ion oceanica, comme dimostra o m\u00e6ximo passo de l'\u0153uvia do Bocca\u00e7\u00e7o into qu\u00e6 ven rimarcao che o Nichiozo o se refu\u00f2 de d\u00e2 di urteio\u00ee particol\u00e6 insci-\u00e2 so impreiza a-i mercanti fiorentin co-i qu\u00e6 o l'aiva comunicao a Seviggia.\nAnche e d\u00e6te de doe spedi\u00e7ioin e de l'incontro do Nichiozo co-i so interlocuto\u00ee a Seviggia son ass\u00e6 scignificative: fin a-o 1336 a gu\u00e6ra in corso co-a Castiggia a l'aiva de f\u00e6to impedio l\u2019organizza\u00e7ion de qualunque spedi\u00e7ion a-o de l\u00e0 de un sempri\u00e7e sondaggio, comme quella do Maoxello, ma no appe\u00f1a o riavvexinamento castiggian-portogheize in fon\u00e7ion antimarocchi\u00f1a o n'\u00f3fr\u00ec e condi\u00e7ioin, i Portogheixi se asprescion a intraprende a spedi\u00e7ion ciu poderoza, organizz\u00e2 e ghi\u00e2 da-o Nichiozo, ch'a l'ebbe l\u0153ugo poco tempo doppo che e flotte conzonte portogheize e castiggia\u00f1a, ghi\u00e6 entrambe da di armiraggi zeneixi, ebban sbaraggiao quella marocchi\u00f1a inta battaggia do Rio Salado, into 1340.\nL\u2019attenta ricogni\u00e7ion testimoni\u00e2 da-o racconto tramandao da-o manoscrito fiorentin, into corso da qu\u00e6 presumibilmente fu toccao pe a primma votta i Azore e Madeia asc\u00ec, a l'indica ci\u00e6amente che i Portogheixi ean a l'eppoca ciu interess\u00e6 a trov\u00e2 de baze d'arrembo pe a so navega\u00e7ion, \u00f2 di eventu\u00e6 ricche\u00e7\u00e7e, che no a colonizz\u00e2 e izoe, ma l'\u00e8 sorvettutto noteive pe l\u2019atten\u00e7ion \u2018antropologica\u2019 inti confronti di indigeni, i \u2018guanci\u2019, ch'a l'anti\u00e7\u00e7ipa e caratteristeghe de molte de \"cartas de descobrimento\" indri\u00e7\u00e7\u00e6 inti secoli succescivi da-i navegato\u00ee luxiten a-a Corte de Lisbo\u00f1a.\nFoscia asc\u00ec pe desvi\u00e2 l'eccescivo interesse sciuscitao inti so interlocuto\u00ee, o Nichiozo o sost\u00e8gne che inte izoe no gh'ea ninte che presentesse un re\u00e2 interesse commer\u00e7i\u00e2 e che pertanto s'ea decizo de no prosegu\u00ee inte l'impreiza. In realt\u00e6, probabilmente, o rinvio de urteio\u00ee esplora\u00e7ioin o l'ea ligao asc\u00ec a l'exigen\u00e7a de concentr\u00e2 e for\u00e7e nav\u00e6 inta campagna antimerinide intrapreiza da Alfonso XI de Castiggia con l\u2019appoggio portogheize pe sottrae definitivamente a-e for\u00e7e islamiche o controllo do streito de Gibilt\u00e6ra e che no a caxo a l'aiva sciuscitao interesse e scimpatie inti ambienti do governo zeneize. O Nichiozo o doveiva quindi presumibilmente trov\u00e2se a Seviggia co-a squaddra nav\u00e2 portogheize e l'\u00e8 poscibile ch'o segge rientrao a Zena into 1344, doppo che a preiza de Algeciras a l'ebbe misso fin a-a campagna."}
{"id": "14833", "revid": "1042", "url": "https://lij.wikipedia.org/wiki?curid=14833", "title": "Canaie", "text": ""}
{"id": "14835", "revid": "1042", "url": "https://lij.wikipedia.org/wiki?curid=14835", "title": "Vaaze", "text": ""}
{"id": "14836", "revid": "12052", "url": "https://lij.wikipedia.org/wiki?curid=14836", "title": "Lan\u00e7aoto Maroxello", "text": "Lan\u00e7aoto o Lanzaoto (primma do sec .XIX \"Lanzarotto\") Maroxello \u00f2 Maoxello (lat. \"Lanzarotus Marocelus\"), navegat\u00f4 e esplorat\u00f4 zeneize do sec. XIV.\nV\u00ectta.\nDe questo personaggio n'aresta de scarse noti\u00e7\u00e7ie biografiche. O so nomme (da pronon\u00e7i\u00e2 co l\"'esse\" \u00e0spia s'o ven da \"Lancelot\", \u00f2 do\u00e7e s'o ven da \"Lazzarotto\", dim. de Lazzao) o comp\u00e2 pe a primma votta inta carta naotica disegn\u00e2 into 1339 da-o cartografo catalan Angelin Dul\u00e7ert inta qu\u00e6 l'\u00e8 indicao, a-o largo da costa africa\u00f1a, una \"Insula de Lanzarotus Marocelus\" orn\u00e2 co-a bandea zeneize, gianca co-a croxe rossa de San Zorzo.\nO so cognomme e a prezen\u00e7a de questa insegna - d'atro canto riport\u00e2 asc\u00ec inta carta do B\u00e6rtom\u00ea Pa\u00e6o do 1455 - parieivan elementi a fav\u00f4 de l'origine ligure do Maroxello, bench\u00e9 no segge mancao di studioxi ch'han attribuio a-o Maroxello una provenien\u00e7a fran\u00e7eize \u00f2 a-a dreitua ingreize. In effetti, gh'\u00e8 di elementi che porieivan avvalor\u00e2 una descenden\u00e7a transalpi\u00f1a.\nDe f\u00e6to into 1632 una famiggia \"Maloisel\", abitante a Coutances inta Normandia (ma de probabile origine ligure) a dette a-e stampe un opuscolo insce-a stoia da cazadda inta qu\u00e6 l'ea aregordao, con rifeimento a un manoscrito genealogico de meit\u00e6 Quattro\u00e7ento, un \"Lancelot Maloisel\" che into 1312 o sai\u00e6 zonto a-e izoe Canaie apr\u0153uvo a-e indica\u00e7ioin de di main\u00e6 de Cherbourg, che gh'aveivan f\u00e6to naofraggio anni primma. Insce quest'izoa - a-a qu\u00e6 o dette o proprio nomme - o se sai\u00e6 stabilio con di compagni, erzendoghe un forte e arestandoghe pe circa un ventennio da segn\u00f4 assoluo, scin a quande o no fu cacciao da-i indiggeni, se no a-a dreitua ama\u00e7\u00e7ao. \nQuesta indica\u00e7ion (che a longo a l'influen\u00e7\u00f2 i studioxi pe a data\u00e7ion de l'impreiza do Maroxello) a l'ea una diretta (e interess\u00e2) conseguen\u00e7a da pubbrica\u00e7ion, pochi anni primma, a Rouen (1630) de \"Le Canarien\", a cronnaca coeva da spedi\u00e7ion che into 1402 l'aventur\u00ea normanno Jean de B\u00e9thencourt o l'aiva conduto a-e Canaie, izoe succescivamente concesseghe in fe\u00fcdo da re Enrico III de Castiggia e Le\u00f3n. Inta cronaca l'ea de f\u00e6to aregordao che, sbarc\u00e6 insci-\u00e2 ciu settentrion\u00e2 de izoe (\"Lanzarote\"), i Normanni gh'aivan trovao \"ung viel chastel que Lancelot Maloesel auoit iadiz fait faire\", da quelli d\u0153uviao pe conserv\u00e2ghe e vettovagge. Questa testimonian\u00e7a a l'\u00e8, a-o st\u00e6to attu\u00e2 de conoscen\u00e7e, a sola che espressamente a fa\u00e7\u00e7e rifeimento a una permanen\u00e7a do Maroxello inte l'izoa, sciben ch'a no fornisce arcun elemento relativo a-a so origine \u00f2 a l'eppoca in ta qu\u00e6 a l'av\u00e8gne.\nIn realt\u00e6 p\u00e2 ass\u00e6 probabbile che i \"Maloisel\" de Normandia aggian \u00e7ercao de tr\u00e2 profito da questa apparente omonimia pe \u00e7erc\u00e2 de accresce o proprio blazon, ponendo a-o contempo e baze pe di eventu\u00e6, futue rivendica\u00e7ioin, sciben che no se posse escludde \"a priori\" una poscibile lonta\u00f1a parentella tra questi e a famiggia zeneize. Una prezen\u00e7a normanna longo e coste occident\u00e6 de l'Africa a-o prin\u00e7ippio do XIV secolo a p\u00e2 de f\u00e6to \u00e1tam\u00e8nte improbabile, mentre invece proppio inte questo periodo ean numeroxi e attivi i main\u00e6 e i imprendito\u00ee zeneixi no solo inta Spagna e into Portogallo, ma inti porti marocchin asc\u00ec e, in ispecce, a \u00c7euta, donde ean presenti da ciu che 'n seccolo.\nTra questi figuava asc\u00ec i Maoxelli, u\u00f1a de ciu antighe e nobbile famigge da \u00e7itt\u00e6. Desceixi da-a nobilt\u00e6 \"viscont\u00ee\" ch'a l'aiva acompagnao a nascita do Comun, questi aveivan delongo piggiao parte attivamente a-a vitta econommica da \u00e7itt\u00e6, scich\u00e9 za inta primma meit\u00e6 do XIII secolo i trovemmo prezenti tra i mercanti e i banch\u00ea \u0153uvianti a Seviggia e in gener\u00e2 inta Spagna meridion\u00e2, a Lisbo\u00f1a e \u00c7euta.\nSegondo quante comunemente a\u00e7etao da-a stoiografia, fu proppio in sce questo ambiente de mercanti e banch\u00ea zeneixi che s'aremb\u00f2 a Coro\u00f1a portogheize pe d\u00e2 comen\u00e7o a-o sviluppo da so mainaja atlantega, necessaia premissa pe i esploa\u00e7ioin geografiche di seccoli succescivi. Into 1317 re Dionigi de Portogallo o nomin\u00f2 o zeneize Mano\u00e6lo Pessagno armiraggio maggi\u00f4 da so flotta, concedendo di ampliscimi privileggi no solo a l\u00ea e a-i so descendenti, ma a tutta a comunit\u00e6 zeneize ch'a l'\u00f3t\u00e8gne un proprio quart\u00ea a Lisbo\u00f1a. In sci\u00e2 sc\u00eea do Pessagno di atri \u00e7ittadin zeneixi fun assunti a-o servi\u00e7\u00e7io do sovran luxitan, comme meistri d'ascia e pilotti.\nUn de questi \"sabedores de mar\" o sai\u00e6 st\u00e6to, segondo a maggioran\u00e7a di storichi, o Maoxello. De un personaggio de t\u00e2 nomme son arestae per\u00f2 scarsciscime tra\u00e7\u00e7e inti archivvi e inte biblioteche zeneize, tanto ciu che nisciun di nomioxi repert\u00f3i geneal\u00f2gichi che trattan da famiggia Maoxella fa men\u00e7un de l\u00ea \u00f2 da so scoverta. Tuttavia, un Lazaoto Maroxello o visse effettivamente inti anni inti qu\u00e6 o Maroxello o comp\u00ec a so impreiza. Ne fa testimonian\u00e7a trei atti scriti. Into primmo, anc\u0153u perduo datao 1 arv\u00ee 1330, o l'ea aregordao tra i testimonni de una compravendia; mentre in doi atti do 1384 e 1391, conserv\u00e6 inte l'Archivvio de Stato de Zena l'\u00e8 men\u00e7unao una Elia\u00f1a Fiesca do condan B\u00e6rtom\u00ea, \"uxorem quondam Lanzaroti Marocelli\". \nSe t\u00e6 indica\u00e7ioin se riferissan effettivamente a-o Maroxello, \u00e7o permetti\u00e6 in quarche moddo de colloc\u00e2lo a l'interno da genealogia di Maroxelli, qu\u00e6 probabile fr\u00e6 de quello P\u00ea, cavag\u00eao e ricco mercante in Inghilt\u00e6ra e inte Fiandre, inta qu\u00e6 villa presso Zena sai\u00e6 st\u00e6to avvelenao, into 1363, o duxe Scimon Boccaneigra durante un pran\u00e7o \u00f3f\u00e8rto in \u00f3n\u00f4 do re de \u00c7ipri. Questo rammo da famiggia, origin\u00e2 da-i scigno\u00ee de Vaaze e \u00c7elle, no solo o l'aiva di interesci into Portogallo e inta Spagna, ma sorvettutto o l'intrategniva di rapporti person\u00e6 co-o Nichiozo da Recco (comme testimoniao inte 'n testamento do 1350), che into 1341 o l'accompagn\u00f2 o fiorentin Angelin Corbi\u00e7\u00e7i inta primma spedi\u00e7ion \u00f3fi\u00e7i\u00e2 a-e Canaie. Insce-e baze de questi exili indi\u00e7\u00e7i i studioxi han \u00e7ercao de delini\u00e2 una poscibile biografia do Maroxello, ma sen\u00e7a zonze a de concruxoin definitive.\nA\u00e7etao comunemente a so origine zeneize, se ritegne ch'o segge nasciuo inti primmi anni do XIV secolo, trasfeindose ancon zoeno in Portogallo, tra i conlaboato\u00ee do Pessagno. Inte questo ambiente o m\u0153ui\u00f2 l'impreiza ch'a-o condusse a-e Canaie, apr\u0153uvo a-a rotta che za into 1291 aveivan intrapreizo i Fr\u00e6 Vivadi, partii in \u00e7erchia de una via pe e Indie e mai ciu torn\u00e6. Doppo de alloa l'\u00e8 probabile che di atri \u00f3cident\u00e6 aggian navegao longo e coste de l'Affrica \u00f3cident\u00e2, ma primma da spedi\u00e7ion do Maroxello e sorvettutto de quella succesciva de Angelin Corbi\u00e7\u00e7i e Nichiozo da Recco (1341) di so vi\u00e6gi no l'\u00e8 arestao arcu\u00f1a testimonian\u00e7a.\nInsce-e modalit\u00e6 da scoverta do Maroxello gh'\u00e8 \u00e1trett\u00e0nta in\u00e7erte\u00e7\u00e7a che insci-\u00e2 so nascita, a commen\u00e7\u00e2 da-a data\u00e7ion. Scart\u00e2 quella do 1312, suggeria da-i normanni \"Maloisel\", in quanto ritegnua prematua, inte 'n momento into qu\u00e6 o Portogallo (a-o qu\u00e6 se deve prezumibilmente l'organizza\u00e7ion da spedi\u00e7ion) o no l'aiva ancon mostrao interesse pe i esplora\u00e7ioin longo a costa africa\u00f1a, se ritegne anc\u0153u ch'a l'agge da \u00ease alug\u00e2 durante o regno de Arfonso IV, e ciu precizamente tra o 1325 e o 1339, anno da carta do Dul\u00e7ert: probabilmente into 1336. \nL'izoa che o Maroxello o razonse into so vi\u00e6gio a l'ea dita da-i indigeni \"Titeroygatra\" e da-o Maroxello a piggi\u00f2 o nomme de Lanzarote, ch'a porta ancon aoa; ch\u00ec o l'eresse un castello, ancon existente, comme s'\u00e8 visto, into 1402, e e qu\u00e6 rovi\u00f1e son st\u00e6te foscia identific\u00e6 inta parte sudorient\u00e2, inti presci do vulcan Guanapay. A constru\u00e7ion de un fortili\u00e7\u00e7io a l'\u00e8 un seguo indi\u00e7\u00e7io da voent\u00e6 do Maroxello de costitu\u00eese una base in sce l'izoa, o che o presuppo\u00f1e necessaiamente ch'o se ghe segge trategnuo pe un \u00e7erto tempo, tanto da legittim\u00e2 l'attribu\u00e7ion do so nomme a-a scoverta che, ben fito comunic\u00e2 a-i cartoggrafi \u0153\u00fcropei, a fu conosciua asc\u00ec comme \"Malozella\" (1374) \u00f2 \"Maloxella\" (1385). Difi\u00e7\u00e7ile d\u00ee a che tittolo o ne t\u00e8gne o governo; una parte\u00e7ipa\u00e7ion diretta do comun de Zena a l'impreiza a p\u00e2 comunque de poeise escludde, se no atro pe a tradi\u00e7ion\u00e2 ostilit\u00e6 zeneize a lasci\u00e2se rebel\u00e2 inte de scimmile avventue. Ciu probabile, invece, che o Maroxello o se ne segge insegnoio a titolo person\u00e2, foscia solle\u00e7itando un succescivo reconoscimento fe\u00fcd\u00e2 da parte portogheize.\n\u00c7o giustifichi\u00e6 a spedi\u00e7ion do 1341, ch'a port\u00f2 a-a descoerta de l'intrego ar\u00e7ipellago de Canaie e a-a so solenne preiza de possesso, sen\u00e7a d'atro canto resciorve do tutto a costion resguardante l'attribu\u00e7ion da sovranit\u00e6, a longo conteiza tra o Portogallo e a Castiggia, fin a-a definitiva assegna\u00e7ion a quest'urtima into 1479 (tratao de Alc\u00e1\u00e7ovas).\nDevan conscider\u00e2se squ\u00e6xi do tutto prive de fondamento e urteio\u00ee vexende do Maroxello che, segondo di storichi, doppo a so permanen\u00e7a a-e Canaie o sai\u00e6 rientrao in Portogallo pe pass\u00e2 quindi a-o servi\u00e7\u00e7io fran\u00e7eize. Tornao a Lisbo\u00f1a, o 29 zugno 1370 re Fernando I o gh'avi\u00e6 concesso, in riconoscimento di servi\u00e7\u00e7i prest\u00e6, o titolo de capitan de Lan\u00e7arote, co-o privileggio de popol\u00e2 l'izoa e a vexi\u00f1a \"La Gomera\". O diploma, a qu\u00e6 aotenti\u00e7it\u00e6 a l'\u00e8 sospetta, o l'\u00e8 de f\u00e6to intestao a un \"Lanzarote de Franqua\", che p\u00e2 diffi\u00e7ile identific\u00e2 co-o Maroxello.\nDo pao in\u00e7erta s'ha da ritegn\u00ee a d\u00e6ta da morte, da \u00e7erti indic\u00e2 into 1385, quand'o sai\u00e6 st\u00e6to ama\u00e7\u00e7ao da-i indigeni de Lanzarote; se de f\u00e6to o Maroxello o foise quello aregordao da-i atti di scriven arest\u00e6ne, o sai\u00e6 morto za l'anno avanti."}
{"id": "14858", "revid": "12052", "url": "https://lij.wikipedia.org/wiki?curid=14858", "title": "Iacopo Doia", "text": "Iacopo (Giacomo) Doia o l'\u00e9 st\u00e6to un cronista zeneize do XIII secolo. \nBiograf\u00eea.\nO nascette verso o 1233 a Zena da P\u00ea e Mabilia Caxi\u00e7\u00e7a.\nInte pagine concluxive di so Ann\u00e6, redatte into 1293, o Doia o l'afferma d'avei compio sciusciant'anni. Tuttavia, a d\u00e6ta de nascita a p\u0153u ese anti\u00e7ip\u00e2 perch\u00e9 za into 1246 o Doia o l'aiva nominao un procuao presso a Curia pontifi\u00e7ia . Otr'a \u00e7o, za a part\u00ee da-o 1253, s'o l'\u00e8 l\u00ea o \"Iacobinus Auria\" aregordao in varri documenti, o l'ea in grao de ag\u00ee da solo into commer\u00e7io e o doveiva quindi avei compio a mao et\u00e6, segondo e norme statutaie. Pe i d\u00e6ti biografichi relativi a-a so zoene\u00e7\u00e7a, tuttavia, no sempre l'\u00e8 poscibbile distinguilo da l'omonnimo personaggio, figgio de Nichiozo e de l\u00ea ciu vegio, ch'o mo\u00ec o 1\u00ba dex. 1275 e o fu sepolto inta tomba de famiggia presso o monest\u00ea de S. Fertozo de Codemonte, into promontoio de Portofin.\nComme i so fr\u00e6 (Oberto, Nichiozo e Lamba), o Doia o l'\u0153uvi\u00f2 inta grande ditta commer\u00e7i\u00e2 sciu scaa mediterannia, che o po\u00e6 o gestiva, sen\u00e7a, tuttavia, rivest\u00eeghe un rollo de primmo cian, riservao a-o fr\u00e6 maggi\u00f4 Oberto. Into 1253 un Giacomo Doia o s'impegn\u00f2 a traffeg\u00e2 una commenda a Safi, insce-a costa marocchi\u00f1a, donde zonzeiva e stradde carovan\u00ea con l'\u00f3o african, transportao da p\u0153u into porto liggure (28 arv\u00ee); sempre in quest'anno, o risurta in societ\u00e6 con di atri mercanti zeneixi (13 mazzo). Tuttavia, l'\u00e8 poco probabile che se tratte do Doia, d\u00e6to che quest'urtimo o risurta indicao preferibilmente inti documenti de quelli anni co-o diminutivo \"Iacobinus\"), proppio pe distinguilo da l'omonimo ciu an\u00e7ian. Cosc\u00ec l'\u00e8 ciammao inte 'n atto do m\u00e6ximo anno (17 mazzo), quande o po\u00e6 P\u00ea e o so soccio d'aff\u00e6 Pon\u00e7io Ri\u00e7\u00e7o ghe dettan facort\u00e6 de affitt\u00e2 doi mazanghin che liatri possedeivan a Sestri Ponente. Sempre pe di motivi cronologgichi, no l'\u00e8 probabilmente l\u00ea o personaggio ch'o fu elezuo procuao da un gruppo de mercanti astixen e arbeixi, travotti into 1256 da-o fallimento do banco de Grig\u0153u Neigrobon, e ch'o fu ciammao tra i An\u00e7ien da Repubbrica into 1261. Ancon into 1256 un Giacomo Doia o l'\u00f3t\u00e8gne da Contesci\u00f1a, mogg\u00ea de Scimon Doia, in sc\u00ee ben do maio, una commenda da traffeg\u00e2 a Tunnexi.\nNinte semmo in sci\u00e2 forma\u00e7ion cultur\u00e2 do Doia: s'\u00e8 ipotizzao ch'o l'agge frequentao o convento \u00e7ittadin de San Dome\u00f1ego (fondao da l'avo paterno Nichiozo a-o comen\u00e7o do secolo e donde studi\u00f2 o futuo ar\u00e7ivesco de Zena Iacopo da Varagine) \u00f2 o convento de S. Fran\u00e7esco de Casteletto. L'\u00e8 probabile, otr'a \u00e7o, che a so famiggia a l'agge posseduo una biblioteca, d\u00e6to l'interesse che za o messiavo Oberto o l'aiva dimostrao pe a stoia e i antighit\u00e6 \u00e7ittadi\u00f1e.\nSe e so lettue no difeiscian da quelle uzo\u00e6 into Medioevo (da Ixidoo de Seviggia a Solin a Grig\u0153u Magno a Paolo Diacono) e no dimostran di gusti particol\u00e6, l'orizonte cultur\u00e2 do Doia, tuttavia, o no fu de seguo limitao a-o savei libresco, ma o se form\u00f2 a contatto co-o complesso e variopinto mondo commer\u00e7i\u00e2 zeneize, da-o qu\u00e6 o deriv\u00f2 segge l'interesse pe i f\u00e6ti economichi, segge una senscibilit\u00e6 agu\u00e7\u00e7a pe i umo\u00ee do \"populus\" \u00e7ittadin, segge un'aprofondia conoscen\u00e7a di schieramenti politichi mediteranni. Pe questi motivi, o confronto soventi tentao tra o primmo annalista da stoia zeneize (Caffaro, ch'o fu asc\u00ec o primmo annalista laico do Medioevo) e l'urtimo, o Doia, s'o rivela into Caffao una personalit\u00e6 ciu forte, gra\u00e7ie a-o rollo da protagonista da l\u00ea desgugeito, o se resciorve a fav\u00f4 do Doia pe complescit\u00e6 de interesci, spiito critico e dexideio de obiettivit\u00e6 documentaia.\nInto 1264 o Doia o l'\u00e8 aregordao comme un di armato\u00ee che contribuin a-a flotta de l'armiraggio Scimon Grillo; quattr'anni doppo, o pag\u00f2 una pen\u00e2 inflita in Mesci\u00f1a a un \u00e7ittadin zeneize, corp\u00edo, comme atri, da-e mezue represcive de Carlo I d'Angi\u00f2 (26 zen\u00e2). Segondo l'Impei\u00e2, into 1270 o pori\u00e6 esise imbarcao insce-a flotta crox\u00e2 de Luigi IX, accompagnando o barba Ansado, cappo do contingente zeneize, e di atri membri da famiggia; dirott\u00e2 in sce Tunnexi a spedi\u00e7ion, ch'a se concruze co-in fallimento, o Doia foscia o segu\u00ec quelli crox\u00e6 che se missan a-o servi\u00e7\u00e7io do prin\u00e7ipe Edoardo d'Inghilt\u00e6ra, generozamente inten\u00e7ionao a delivi\u00e2 i L\u0153ughi Santi. Bench\u00e9 l\u00ea o rivele un vivo interesse pe un epizodio no streitamente collegao co-e vexende \u00e7ittadi\u00f1e, in sce-e qu\u00e6 o dimostra profonda conoscen\u00e7a, manca i documenti in sci\u00e2 so diretta parte\u00e7ipa\u00e7ion a l'impreiza. L'\u00e8 seguo per\u00f2, che into 1271 o s'attrovava a Laia\u00e7\u00e7o, inta Piccena \u00c6rmi\u00f1ia, donde o fu teste inte 'n documento (7 ottobre) e donde o l'ebbe l'incarego da-o Comun de Zena (28 mar\u00e7o 1272) de anti\u00e7ip\u00e2 a somma dovua a-i ommi d'aff\u00e6 zeneixi che s'ean impegn\u00e6 personalmente a resar\u00e7\u00ee i danni patii da di mercanti \u00e6rminni, e qu\u00e6 mer\u00e7e ean st\u00e6te illegalmente sacchez\u00e6 da l'armiraggio Luchetto Grimado into 1267. Durante sto soggiorno o conobbe Feipo de Montfort, segn\u00f4 de Tio. De f\u00e6to, inte 'na notta scrita da-o Doia in margine a-o \"Liber iurium\", o l'aregorda a scomparsa de un privileggio concesso a-i mercanti liguri da-o segn\u00f4 da \u00e7itt\u00e6, ma sottr\u00e6to e destruto da un conso zeneize, do qu\u00e6 o Montfort o no vosse rivel\u00e2 a-o Doia l'identit\u00e6.\nTornao a Zena, into 1273 o pigi\u00f2 in appato l'introito de l'imposta gravante insci-\u00f4 commer\u00e7io da carne e do formaggio da Mo\u00f1ego a cappo Croo (18 mar\u00e7o). Quande so fr\u00e6 Oberto o v\u00e8gne capitan do Popolo, o Doia (comme di atri membri da famiggia, ciamm\u00e6 a di posti de responsabilit\u00e6 da-a grave scitua\u00e7ion politica) o rivest\u00ec de careghe pubbriche, vegnindo eletto into 1273 poist\u00e6 de Votri. Sottoposto o zoeno governo ghibellin a l'attacco masciscio de l'ezer\u00e7ito de Carlo d'Angi\u00f2, a Rivea de Ponente a fu invaza da-o sciniscarco de Proven\u00e7a. A Sa\u00f1a, pe imped\u00eene l'\u00f3cupa\u00e7ion, fu subbito inviao o Doia co-in contingente de 500 sordatti, a-i qu\u00e6 se n'azonzette di atri in \u00e7itt\u00e6, pe un tot\u00e2 de 3.000 arm\u00e6. Questo intervento tempestivo o scoragg\u00ec i guerfi da l'atacc\u00e2 Sa\u00f1a, cosc\u00ec che, doppo trei giorni, o Doia o poette lasci\u00e2 a \u00e7itt\u00e6. I opia\u00e7ioin milit\u00e6 ingugettan ciu tardi a m\u00e6xima poistaja de Votri, assalia da-o marcheize Corado do Bosco, alliao di Angioin e da l'ezer\u00e7ito lusciandrin. Comme vicaio de l'Otrazovo fu elezuo Egidio de Neigro, ch'o con\u00e7ert\u00f2 co-o Doia un'a\u00e7ion comu\u00f1a contra o castello de Tai\u0153u, roccaforte do marcheize. L'opia\u00e7ion a l'ari\u00e9sc\u00ec: o castello o se reize a-o Doia, ch'o poette \u00f3cup\u00e2 una vasta parte di possesci do rebello. Sciortio de carrega, mentre s'allentava a prescion guerfa in sce Zena, o dovette repigi\u00e2 i so traffeghi, foscia dirizzendose anco-ina votta inta Piccena \u00c6rmi\u00f1ia, perch\u00e9 into 1276 (7 ottobre) o l'\u00f3t\u00e8gne una comenda, pe trafeg\u00e2 inte quella region, da Giacomo Boccaneigra, tut\u00f4 di figgi de Ghigermo, so fr\u00e6, za capitan do Poppolo e morto inte quelli anni. Into 1278, a nomme di eredi do fr\u00e6 Nichiozo, insemme co-o Lamba, o sc\u0153usse i proventi da-a fer\u00e9a de Cugen, gestia da-a famiggia (15 luggio); int'o m\u00e6ximo anno o commer\u00e7iava gran, acatao a Ciavai (16 luggio). Into 1280 o l'accatt\u00f2 a meit\u00e6 de un \"locum\" inte Compie da s\u00e2 (12 arv\u00ee) e, l'anno doppo, o v\u00e8gne procuao di eredi do Rosso da Votta (17 novembre).\nIn questo periodo o Doia fu ciammao da-i capiten do Popolo a rivest\u00ee doi importanti incareghi curtur\u00e6: quello de membro da commiscion deput\u00e2 a redigge i ann\u00e6 \u00e7ittadin e quello de \"custos\" de l'Archivvio comun\u00e2. Proseguindo una prasci comen\u00e7\u00e2 into 1264, ch'a l'affiava a reda\u00e7ion da stoia \"\u00f3fi\u00e7i\u00e2\" da \u00e7itt\u00e6 no ciu a di scingoli annalisti, ma a una commiscion de quattro savi, i capitagni incaregon o Doia, Oberto Stancon, Marchexin da Cascin e Bertolin de Bonifa\u00e7io de narr\u00e2 i avegnimenti a part\u00ee da-o 1270, anno into qu\u00e6 mont\u00f2 a-o poei a diarchia. No rezurta inte qu\u00e6 d\u00e6ta l'incarrego o ghe segge st\u00e6to affidao; de seguo, comme se intuisce da-o proemmio, quarche anno doppo a crea\u00e7ion do capitan\u00e6go, quande a narra\u00e7ion annalistega a fu interrotta pe o cangiamento de regimme e a longo sospeiza pe i drammatichi peighi che o n\u0153uvo governo o dovette frontezz\u00e2. A-a commiscion fu affidao un compito de estrema delicate\u00e7\u00e7a: rende \"\u00f3fi\u00e7i\u00e2\" o ponto de vista do groppo de for\u00e7e che s'ea impadronio do poei, giustificandone e scelte segge inti avegnimenti che porton a-o corpo de stato, segge inta lotta contra o Carlo d'Angi\u00f2. A narra\u00e7ion a rivela una grande abilit\u00e6 \"propagandistega\", perch\u00e9 o n\u0153uvo governo o l'\u00e8 presentao comme necessaio e consono a-i interesci economichi e politichi da \u00e7itt\u00e6 (o climma into qu\u00e6 m\u0153ui\u00f2 o cangiamento de regimme o l'\u00e8 segnao, segondo o conto, da-a deluxon pe o fallimento da crox\u00e2 de Luigi IX, \"dirott\u00e2\" da Carlo contra Tunnexi, \u00e7itt\u00e6 tradi\u00e7ionalmente lig\u00e2 da di boin raporti con Zena; da-o dezorde soci\u00e2 ch'o favo\u00ec o bregantaggio e o provoc\u00f2 de l'insegue\u00e7\u00e7a inte Rivee; da-i atti illeg\u00e6 comissi da-i guerfi inte l'occup\u00e2 de careghe pubbriche). Anche a lotta contra o partio guerfo a l'\u00e8 abilmente present\u00e2 comme imposta da l'aversaio e no vosciua, comme una sfidda lan\u00e7\u00e2 no a-i soli capiten, ma a-a \u00e7itt\u00e6 intrega.\nInto 1279 a commiscion a fu desf\u00e6ta, e o Doia o continu\u00f2 da l\u00ea, ma a tittolo privao, a arec\u0153ugge noti\u00e7\u00e7ie e matei\u00e2 in sce-i avvegnimenti succescivi. Into fratempo, foscia into 1280, o fu ciammao a rivest\u00ee a carega de \"custos\" de l'Archivio comun\u00e2, ospitao inta secrestia de S. Loen\u00e7o: l'ea a primma votta che a Zena questo incarego o vegniva affidao a un laico ch'o no foise scrivan. Inte l'Archivio gh'ea st\u00e6to depoxitao a-a rinfuza di atti pubbrichi (trat\u00e6, privileggi, lezze) \u00f2 di atti de ordenaia amministra\u00e7ion asc\u00ec. A part\u00ee da-o 1229 di poist\u00e6 aivan tentao de mette orde aomanco inti documenti \u00f3fi\u00e7i\u00e6 do comun, ma fandoi transcrive in sce un registro sen\u00e7a un criteio precizo. Into 1253 o poist\u00e6 Enrico Confaon\u00ea o repigi\u00f4 o progetto, estendendo a transcri\u00e7ion a-i atti de ordinaia amministra\u00e7ion asc\u00ec, rintra\u00e7\u00e7\u00e6 in varri volummi. Into 1267 se comen\u00e7\u00f2 una ricopiatua do registro; fu o Doia a preoccup\u00e2se de fa\u00e7ilit\u00e2 a consurta\u00e7ion de l'\u0153uvia, fornindoa de una rubrica, con\u00e7ernente, per\u00f2, solo i atti copi\u00e6 primma da so nommina a custode, scin a-o 1275. Inti margini infeio\u00ee do codi\u00e7e, pe fa\u00e7ilit\u00e2 a consurta\u00e7ion di documenti, o sbo\u00e7\u00e7\u00f2 asc\u00ec i \u00e6rboi genealogichi de arcu\u00f1e famigge marchion\u00e6, co-e qu\u00e6 a Repubbrica zeneize a l'aiva avuo di streiti rapporti. Contemporaniamente, o revixon\u00f2 a copia di Ann\u00e6 conserv\u00e2 inte l'Archivio, corezendo \u00f2 integrando e noti\u00e7\u00e7ie fornie da-i so predecesso\u00ee (presempio, ass\u00e6 interessante son e postille inte qu\u00e6 o contribuisce a asccei a complessa genealogia di zuxi sardi; ben precise asc\u00ec e integra\u00e7ioin relative a-a sfortun\u00e2 campagna nav\u00e2 de l'armiraggio Rosso da Turca a San Zane d'Acri, into 1258, tanto da f\u00e2 suppo\u00f1e una parte\u00e7ipa\u00e7ion diretta di Doia a l'impreiza. Quest'\u0153uvia de revixon (no ancon suffixentemente studi\u00e2) a costituisce o ciu importante travaggio de \"critica storica\" mediev\u00e2 .\nInta so fon\u00e7ion de custode, o Doia o l'ebbe moddo de intervegn\u00ee con effica\u00e7ia in d\u00f3tr\u00e8i epizoddi. Into 1278 i guerfi, bandii da-a \u00e7itt\u00e6, se vozettan a pappa Nichiozo III, perch\u00e9 no l'ea st\u00e6to rispettao l'accordio tra i doi partii in lotta, sottoscrito co-a media\u00e7ion de Innoxen\u00e7o V into 1276. O pappa o l'incareg\u00f2 o vesco de Forl\u00ec de giudic\u00e2 a caoza; a Piaxen\u00e7a o delegao pap\u00e2 o convoc\u00f2 o Comun de Zena, ch'o refu\u00f2 de compar\u00ee, allegando un privileggio concesso a-a \u00e7itt\u00e6 da Lusciandro IV, in base a-o qu\u00e6 o Comun \u00f2 un scingolo \u00e7itten no poeivan \u00ease convoc\u00e6 in giudi\u00e7\u00e7io f\u0153ua da-o destreito zeneize. O vesco, favoeive a-i guerfi, o refi\u00f2 t\u00e2 giustifica\u00e7ion, o lan\u00e7\u00f2 l'interdi\u00e7ion contra a \u00e7itt\u00e6 e o scominig\u00f2 i capiten do Poppolo e i atri magistrati \u00e7ittadin. Into 1281, o 2 d'arv\u00ee (matesd\u00ec santo, comme notta o Doia), l\u00ea o ritrov\u00f2 inta secrestia de S. Loen\u00e7o un privileggio de Innoxen\u00e7o IV, segondo o qu\u00e6 a \u00e7itt\u00e6 a no poeiva ese sottoposta a interdito da arcun delegao pontifi\u00e7\u00e7io, se no pe espressa li\u00e7en\u00e7a do pappa. O giorno doppo fun convoc\u00e6 o clero da \u00e7itt\u00e6 e o Collegio di giuddi\u00e7i, che se pronon\u00e7ion pe a no \u00f3serv\u00e0n\u00e7a de l'interdito; i \u00f3fi\u00e7\u00e7i divin fun, pertanto, repiggi\u00e6, sen\u00e7a attende a senten\u00e7a pap\u00e2.\nInto 1284, doppo a battaggia da Meloia (6 agosto), gra\u00e7ie a-o so rollo de custode, o Doia o l'\u00f3t\u00e8gne in consegna o \"cartularium\" da can\u00e7elaia piza\u00f1a (co-o modello de lettie pe diffonde a noti\u00e7\u00e7ia da vittoia, d\u00e6ta pe \u00e7erta), ch'o l'ea st\u00e6to preizo insci-\u00e2 flotta nemiga; i atri trofei fun alug\u00e6, invece, inta gexa doria\u00f1a de San Matt\u00ea. Cresci\u00fao o so prestiggio person\u00e2, o Doia o fu ciammao a di incarreghi diplomateghi. Into 1284 o fu un di ambascioei che acompagnon a Costantinoppoli Iolanda, figgia do marcheize de Monferr\u00e2, ch'a l'andava spoz\u00e2 a l'impiat\u00f4 Andronigo; l'anno succescivo \u00f2 into 1286 o torn\u00f2 a Costantinoppoli pe rins\u00e2d\u00e2 l'ami\u00e7i\u00e7\u00e7ia tra e doe poten\u00e7e e pe \u00f3tegn\u00ee o ressar\u00e7imento di danni patii da-i Zeneixi pe \u0153uvia di pirati; into 1287 o fu mandao a Tunnexi, pe stipul\u00e2 un accordio, firmao o 9 zugno. Intrao a f\u00e2 parte do Conseggio da Repubbrica, into 1289 o l'interv\u00e8gne personalmente inte l'afogao dibattito ch'o divise l'assembrea circa l'attezamento da assumme davanti a-e oferte de paxe avan\u00e7\u00e6 da-a sconfita Piza. Comme o m\u00e6ximo Doia o nara inti so Ann\u00e6, in cangio de Caggiai, che Zena a reclamava, ma che Piza a refiava de consegn\u00e2, in quanto formalmente no in so poei, a \u00e7itt\u00e6 tosca\u00f1a a propose varrie contropartie vantaggiose pe Zena. O Doia o fu do pai che s'a\u00e7etesse l'offerta piza\u00f1a, conscio che Caggiai a no sai\u00e6 st\u00e6ta mai \u00f3tegn\u00faa; tuttavia prevarse a texi de chi vosse insciste inta recesta. Int'o m\u00e6ximo anno o fu testimonnio a l'atto into qu\u00e6 Brancalion Doia o vendette a Zena e so propriet\u00e6 a Cugen (4 mar\u00e7o). Into frattempo, comme s'\u00e8 za dito, o Doia o continu\u00f2 a arec\u0153ugge do materi\u00e2 documentaio, se no za a compo\u00f1e o testo in privao, pe prosegu\u00ee a cronnaca zeneize, interrotta co-o 1279. A so poxi\u00e7ion a l'ea ideale a-o riguardo: fr\u00e6 do capitagno do Popolo Oberto e barba do so success\u00f4, Corado; a contatto co-i documenti \u00f3fi\u00e7i\u00e6 da Repubbrica, comme custode de l'Archivvio; membro do Conseggio maggi\u00f4; esponente de una famiggia ingugeita in primma fia inta lotta contra Piza pe o controllo da Sardegna, da tempo interess\u00e2 a l'espanscion inta Corsega asc\u00ec (donde o m\u00e6ximo Doia, co-o fr\u00e6 Oberto, o l'avantava di driti in sce Carvi) e pronta a concor\u00ee con tanti zoeni a l'avventua pioneristega che a \u00e7itt\u00e6 a l'ea apr\u0153uvo a vive inti n\u0153uvi mercoei da \"Gazaia\": o Doia o l'ea obiettivamente a perso\u00f1a ciu indic\u00e2, pe narr\u00e2 i avvegnimenti zeneixi a l\u00ea contemporanni. A \u00e7o s'ha da azonze o gusto \"critico\" pe i antighit\u00e6 \u00e7ittadi\u00f1e; a lucidit\u00e6 politica dimostr\u00e2 inti varri incareghi pubbrichi a-i qu\u00e6 o v\u00e8gne ciammao; a scrupoloxit\u00e6 co-a qu\u00e6 o l'asc\u00f4t\u00f2 e veific\u00f2 i conti di testimonni ocul\u00e6 e di m\u00e6ximi protagonisti de impreize ciu rilevante.\nAttivit\u00e6 priv\u00e2 de cronista.\nNo l'\u00e8 poscibile stabil\u00ee con ezatte\u00e7\u00e7a quande o Doia o l'agge comen\u00e7ao a so attivit\u00e6 priv\u00e2 de cronista; foscia, doppo o \"provvidden\u00e7i\u00e2\" exito da battaggia da Meloia. A questa attivit\u00e6 o poette ese incoragg\u00edo da-o fr\u00e6 Oberto, aomanco pe scin ch'o no se reti\u00f2 con gran sciaato da-a scena politica (settembre 1285). L'\u00e8 probabile asc\u00ec ch'o l'agge steizo compiamente l'\u0153uvia into 1290 \u00f2 a-a dreitua into 1293. Solo o 16 de luggio de l'anno seguente, quande o Doia, vegio e amaotio, o l'aiva z\u0153umo\u00e6 decizo de po\u00f1e terme a-a narra\u00e7ion, a so cronaca a v\u00e8gne \u00f3fi\u00e7ialmente accugeita into codexo aotentico ch'o contegniva a stoia \u00e7ittadi\u00f1a da-o Caffao in avanti. I Ann\u00e6 (abra\u00e7\u00e7anti i anni 1280-1293) fun inseii (\u00f2 megio, \"vincol\u00e6\", saiv'a d\u00ee no transcriti, ma giustaposti e concaden\u00e6) inte l'exempl\u00e2 do codi\u00e7e (attualmente conservao a-a Biblioteca Na\u00e7ion\u00e2 de Pariggi); questo, tuttavia, o sub\u00ec a disperscion de l'urtimo quaternion contegninte o conto da-a fin do 1287 a-o 1293.\nInto proemmio, doppo avei ciario i limmiti cronologichi de l'\u0153uvia, o Doia o l'espo\u00f1e l'obiettivo do so travaggio segondo i \"topoi\" mediev\u00e6; segue da p\u0153u un longo \"excursus\" in sce l'antighit\u00e6 de Zena, insce-a presen\u00e7a da \u00e7itt\u00e6 inti aoto\u00ee clascichi e mediev\u00e6 e insce l'etimologia do toponimo. A narra\u00e7ion a l'abra\u00e7\u00e7a no solo l'apogeo polittico e milit\u00e2 da Repubbrica (che aomanco pe di dexenni a continui\u00e2 a conosce p\u00e6gio sprend\u00f4), ma sorvettutto o momento de ciu streito \"consenso\" tra o \"populus\" e o governo \u00e7ittadin, destinao a rest\u00e2 parentexi irripetibile de paxe interna (e comme t\u00e2 profeticamente cugeita da-o Doia) inta stoia zeneize pe aomanco doi secoli. No a caxo, i Ann\u00e6 fun interotti quande a-o Doia parse ci\u00e6o che l'ea falio o progetto politico do qu\u00e6 o fr\u00e6 Oberto o l'ea st\u00e6to promot\u00f4. Otr'a \u00e7o, o conto, p\u00f9 presentando o ponto de vista \u00f3fi\u00e7i\u00e2 e \"doian\" in sce i avvegnimenti, o vegne ciu person\u00e2 e soggettivo inte valuta\u00e7ioin (in \u00e7o differen\u00e7iandose da-i analisti precedenti) sorvettutto pe e vexende relative a-i urtimi anni, quande o Doia o manifest\u00f2 o so dissenso e a so deluxon pe o corso di eventi interni.\nParticolarmente accur\u00e2 l'\u00e8 a descri\u00e7ion da soleva\u00e7ion si\u00e7ilia\u00f1a di Vespri (definia da l'Amari comme a cronnega ciu preciza de l'epizodio) ; a narra\u00e7ion da gu\u00e6ra contra Piza, vosciua fortemente da-i Doia, interess\u00e6 a blocc\u00e2 l'espanscion da \u00e7itt\u00e6 riv\u00e2 inta Sardegna, ma present\u00e2 comme puni\u00e7ion divi\u00f1a pe a \"felix Pizanorum superbia\"; o reizoconto da campagna milit\u00e2 inta Corsega guid\u00e2 da-i cuxin do Doia Luchetto e Ingo. Momento centr\u00e2 di Ann\u00e6 a l'\u00e8 a vittoioza battaggia da Meloia (6 ag. 1284). Co l'improvvizo retio da-a scena polittica de l'Oberto, l'identifica\u00e7ion tot\u00e2 tra o Doia e o governo \u00e7itadin a se incri\u00f1a: o no l'asconde e so perplescit\u00e6 insci-\u00e2 spedi\u00e7ion vosciua da l'Oberto Spi\u00f1oa, collega de so fr\u00e6, contra Porto Pizan e concruzase co-in par\u00e7i\u00e2 insuccesso (1285); manifesta a so diffiden\u00e7a inti confronti de \u00e7itt\u00e6 tosca\u00f1e alli\u00e6, e qu\u00e6 re\u00e6 inten\u00e7ioin de destrue Piza ean tutte da veific\u00e2; condanna fermamente e ini\u00e7iative person\u00e6 de Beneito Zaccaia in Oriente, imitao da quelli zoeni esponenti di Doia che se rendeivan protagonisti de ini\u00e7iative person\u00e6 in contrasto co-o so governo; o salua con entuxiasmo a parten\u00e7a da spedi\u00e7ion ghi\u00e2 da-i fr\u00e6 Vivadi, finan\u00e7i\u00e2 da so nevo Tedixio; asciste con am\u00e6go a-o tramonto da diarch\u00eda Doia-Spi\u00f1oa. L'\u0153uvia a se concludde co-in examme da prosperit\u00e6 economica razonta da Zena (o Doia fornisce a-o riguardo di interessanti d\u00e6ti statisteghi) e co l'ammonimento a-i con\u00e7ittadin a po\u00f1e terme a-e lotte interne. A profonda religioxit\u00e6 ch'a l'a\u00f1ima o conto do scontro con Piza; l'agilit\u00e6 narrativa, ch'a spinze o Doia a insei into testo latin di vocabboli marin\u00e6schi, di esprescioin proverbi\u00e6 e di termini in vorg\u00e2; l'ampie\u00e7\u00e7a d'orizzonte ch'a comprende e vexende de gren poten\u00e7e \u0153\u00fcropee asc\u00ec, rendan l'\u0153uvia interessante e g\u00f3d\u00ecbbile, otrach\u00e9 documento fondament\u00e2 pe a conoscen\u00e7a de questo periodo storico.\nO Doia, comme \"custos\" de l'Archivio comun\u00e2, o se ad\u0153uvi\u00f2 asc\u00ec perch\u00e9 foisan riport\u00e6 into codexe \"aotentico\" di Ann\u00e6 arcu\u00f1e \u0153uviete monograffiche: e doe breve narra\u00e7ioin steize da-o Caffao inta primma meit\u00e6 do sec. XII (l' \"Historia captionis Almerie et Tortuose\" e o \"De liberatione \u00e7ivitatum Orientis\"), ch'o trov\u00f2 inte carte do messiao Oberto; a \"Brevis historia Regni Hierosolimitani\", comen\u00e7\u00e2 sempre da-o Caffao e complet\u00e2 \u00f2 da l'Oberto \u00f2 da-o m\u00e6ximo Doia. O dovette arec\u0153ugge (\u00f2 ri\u00e7eive in eredit\u00e6 da-o messiavo) di documenti in sce a so famiggia, foscia componendo un'\u0153uvia a-o resguardo. Questo trattatello o l'\u00e8 aregordao da l'erudio zeneize P.P.M. Oliva into secolo XVIII, ma, amisso ch'o segge st\u00e6to scrito da-o Doia, o dovette scompai za into secolo scorso, perch\u00e9 o marcheize Iacopo Doia, appascionao storico da so famiggia, o no l'ariesc\u00ec a consurt\u00e2lo. O Doia o l'\u00e8 asc\u00ec aot\u00f4 de una \"Practica equorum\", che o G. B. Spotorno pe primmo o gh'attribu\u00ec. L'\u0153uvieta (conserv\u00e2 inta Biblioteca naz. Marcia\u00f1a de Vene\u00e7\u00e7ia a l'\u00e8 composta de 59 capittoli e a conten una serie de ri\u00e7ette pe a cua di cavalli, suggeimenti e formule de sconzui scriti in vorg\u00e2.\nInti urtimi anni da so vitta o Doia o comp\u00e2 ass\u00e6 poco inti documenti di scriven \u00f2 inte quelli \u00f3fi\u00e7i\u00e6: into 1294 o dette o so assenso a-o fr\u00e6 Oberto perch\u00e9 foisan cedui a-a Repubbrica i driti vant\u00e6 da-i doi in sce Calvi, in Corsega (2 frev\u00e2); inte 'n atto do 1305 (3 settembre) o resurta morto. Pe o Battila\u00f1a, ch'o no l'aregorda o nomme da mogg\u00ea, o l'ebbe trei figgi (Nichiozo, Andriolo e Martin), ma no existe di segui riscontri archivisteghi a-o riguardo."}
{"id": "14859", "revid": "12052", "url": "https://lij.wikipedia.org/wiki?curid=14859", "title": "Lion Pancado", "text": "Lion Pancado navegat\u00f4 saoneize (Sa\u00f1a 1481-2 - Bonnezaire 1540)\nV\u00ectta.\nO nascette probabilmente a Sa\u00f1a into 1481 \u00f2 into 1482 da Manfrin e da Batti\u00f1a da Repossen.\nA famiggia a risurta presente into territoio savoneize da-o XII seccolo. O messiavo paterno, Zane, o l'ea da Steia (Arbiss\u0153ua); inurbandose, i Pancadi se inserin inti attivit\u00e6 artexan\u00e6 (c\u0153uio, la\u00f1a) che fe\u00e7\u00e7an da Sa\u00f1a do Quattro\u00e7ento un empoio interna\u00e7ion\u00e2. Risurta asc\u00ec ch'o l'avesse una s\u0153u .\nFiggio de un buteg\u00e2, da p\u0153u tesciao, infin \"mensurator olei\", o Lion o misse a fruto e n\u0153uve oportunit\u00e6 scio\u00ede inte l'ambiente ligure co-e scoverte geografiche. I rapporti tra i Pancadi e l\u2019\"entourage\" di Combi resguardon questo contesto. O 9 d'arv\u00ee 1485 o Manfrin o l'acatt\u00f2 da Mich\u00ea da Cuneo \u2013 notto pe a so rela\u00e7ion do segondo vi\u00e6gio do Combo \u2013 una caza into quart\u00ea de Scarzaja; un segondo documento (7 novembre 1491 o registra a presen\u00e7a in caza de Manfrin do Dome\u00f1ego Combo, tesciao l\u00ea asc\u00ec e po\u00e6 do Cristoffa. O zoeno Lion o l'intr\u00f2 l\u00ea asc\u00ec inte questa re' de rapporti: Diego, figgio do Cristoffa, o ghe rilasci\u00f2 procua con atto rogao a San Domingo (14 zen\u00e2 1514) e registrao a Sa\u00f1a (30 mar\u00e7o 1515 . A l'eppoca, in aff\u00e6 co-o po\u00e6, o s'impratich\u00ec de rotte mediteranne: o 6 de luggio 1513 i doi se impegnon a s\u00e2d\u00e2 una partia de berrette into gio de 18 meixi, \"\u00abcum dictus Leo redierit ex partibus Ispanie ad quas est de proxime navigaturus\u00bb\" . A-o ritorno, foscia a-a fin do 1514, o Lion o spos\u00f2 Sarv\u00e6ga Roma\u00f1a: a quanto consta, o no ne ebbe eredi.\nSciben che nisciun documento o l'atteste e so preco\u00e7e esperien\u00e7e atlanteghe, comme soventi ipotizzao, into 1519 o Lion o part\u00ec co-a spedi\u00e7ion ch'a segn\u00f2 a fondo a so vitta: o fu arollao insci-\u00e2 \"Trinidad\", l\u2019armiraggia do Magellan, co-a qualiffica de \"marinero\" (\"\u00abnatural de Saona\u00bb\"), e paga mensc\u00ee de 1200 \"maraved\u00eds\" . Ma durante o vi\u00e6gio o fu promosso pilotto, probabilmente a pr\u0153uvo a-o recatto d\u00e6to da-o Magellan a-a cade\u00f1a de comando doppo l\u2019ammutinamento (arv\u00ee 1520) avegnuo into porto de S. Juli\u00e1n .\nO Pancado o divise co-i compagni a scoverta do Streito (21 ottobre-28 novembre 1520), a traversadda do Pa\u00e7iffico (concruza con l\u2019arrivo a Guam, 6 mar\u00e7o 1521), l\u2019arivo a-e Filippi\u00f1e (15 mar\u00e7o). Ch\u00ec a decixon do Magellan de sostegn\u00ee e ambi\u00e7ioin de un di patt\u00e6 do l\u0153ugo a marc\u00f2 o destin da spedi\u00e7ion: inte 'na serie de scontri mo\u00ec 30 main\u00e6, tra-i qu\u00e6 o m\u00e6ximo armiraggio (Mactan, 27 arv\u00ee). A ridu\u00e7ion di equipaggi a l'impose o sacrifi\u00e7\u00e7io da \"Concepci\u00f3n\", arsa in m\u00e2; doppo o naofraggio da \"Santiago\" in sce-e coste patagoniche e a diser\u00e7ion da \"San Antonio\" durante a ricogni\u00e7ion do streito, rest\u00f2 a \"Trinidad\" e a \"Victoria\", che zonzettan a Tidore, inte Molucche, l\u20198 novembre 1521, caregandoghe de gren quantit\u00e6 de gan\u0153uffani: tra 800 e 1000 quintali in sci\u00e2 sola \"Trinidad\", segondo e depoxi\u00e7ioin reize a Valladolid da G\u00f3mez de Espinoza e da-o Pancado ; 235 pe o capitan portogheize Antonio de Brito .\nUna falla inta stiva da \"Trinidad\" a port\u00f2 a-a decixon de sepaase: o 21 dexembre a \"Victoria\" a fe\u00e7\u00e7e veia a Ovest zonzendo a Sanl\u00facar de Barrameda o 6 settembre 1522; l\u2019armiraggia, riparao o guasto, a resciorve' de tent\u00e2 a traversadda do Paxiffego scin a-o Dari\u00e9n. Partia da Tidore o 6 d'arv\u00ee do 1522, a nave a tocc\u00f2 e Maia\u00f1e; a prosegu\u00ec scin a 42\u00b0 latitudine Nord, quande de grave difficort\u00e6 indussan a reguaagn\u00e2 e Molucche, foscia into novembre, se l'\u00e8 veo quante deciarao da-o Pancado \"\u00abquando allegamos a las dichas tierras [de los reyes de Maluco] av\u00eda siete meses que and\u00e1vamos por la mar\u00bb\" .\nI strem\u00e6 superstiti fe\u00e7\u00e7an recesta d\u2019agiutto a-e nave do capitan portogheize de Brito, ch'o fe\u00e7\u00e7e train\u00e2 a m\u00e2red\u00fbta \"Trinidad\" a Ternate, ma soo che pe impadron\u00eese de tutto o carego, tra-o qu\u00e6 o diaio de bordo, ch'o d\u0153uvi\u00f2 pe compo\u00f1e a \"Navega\u00e7am e vyagem que fez Fernando de Magalhaes de Sevilha pera Maluco no anno de 1519\" (notta comme \"Roteiro\" do pilotto zeneize).\nO scrito o l'\u00e8 pre\u00e7iozo no solo pe \u00ease \u2013 co-a \"Relazione\" do Pigafetta e o \"Derrotero\" do Francisco Albo \u2013 u\u00f1a de tr\u00e6 testimonian\u00e7e dirette do vi\u00e6gio do Magellan, ma \u00e2tresc\u00ec pe a so natua tecnica (rotta seguia, poxi\u00e7ioin, distan\u00e7e); se tratta, otr'a \u00e7o, de l'unnica fonte relativa a-e peipe\u00e7ie da \"Trinidad\" doppo a separa\u00e7ion da-a \"Victoria\". A notta ch'a ciode o scrito a n'attesta a dipenden\u00e7a da-o diaio de bordo: \"\u00abE isto foi tresladado de hum quaderno de hum piloto geno\u00e9s, que vinha na dita nao, que espreveo toda a viage como aqui est\u00e1\u00bb\" .\nInto passao, aot\u00f4 do diaio fu spesso ritegnuo Zanbatesto Pon\u00e7oron, compagno de vi\u00e6gio do Pancado, ma anc\u0153u sciusciste pochi dubbi circa l\u2019attribu\u00e7ion a-o saoneize, \"in primis\" percose a l\u00ea speta a qualiffica de \u00abpilotto\u00bb, mentre o Pon\u00e7oron o l'ea e se firmava \u00abmeistro\u00bb . Fu doppo a cattua da \"Trinidad\" e a sex\u00eda de \"\u00ablos libros que habian hecho de derrotear, [...] los quales libros hizo este declarante en italiano\u00bb\" che, in sci\u00e2 scorta do diaio e pe atenzine sen\u00e7a difficort\u00e6 i contegnui, v\u00e8gne redatta a \"Navega\u00e7am\", de seguo in Oriente, da parte de 'n portogheize ch'o dovette limit\u00e2se a un transunto, ciu che impegn\u00e2se inte 'na tradu\u00e7ion fedele.\nI documenti pubbric\u00e6 da-o Fern\u00e1ndez de Navarrete (1837) e o Peragallo (1894) dan conto de peipe\u00e7ie do Pancado scin a-o so ritorno in \u0152\u00fcropa. I pochi superstiti (17 ommi), trategnui a Ternate pe quattro meixi, fun traduti a-e izoe Banda, da p\u0153u pe \u00e7inque meixi a Malacca, infin, pe atri dexe meixi, a Cochin, in India, in condi\u00e7ioin diffi\u00e7ile: \"\u00abmuri\u00e9ramos de hambre\u00bb\", scrisse o Pancado , che co-o Pon\u00e7oron o tent\u00f2 a fuga in sce 'na nave portogheize diretta a Ovest. Scoverti e scareg\u00e6 in Mozambicco, ghe pass\u00f2n doi inverni. De l\u00ec invion a-o Carlo V e a un ignoto ecclexastego doe lettie ass\u00e6 scimmile, dat\u00e6 20 e 25 ottobre 1525, a firma \"\u00abBatista da Pon\u00e7oron y Le\u00f3n Pan\u00e7ado, maestre y piloto\u00bb\" , inte qu\u00e6 narravan a proppia vexenda domandando che a Spagna a ne reclamesse a restitu\u00e7ion.\nMorto o Pon\u00e7oron a-a fin do 1525-prin\u00e7ippio 1526, o Pancado, ascozose in sce \u2019n\u2019atra nave portogheize, o l'ariv\u00f2 a Lisbo\u00f1a into 1526; incar\u00e7iao, o fu libiao pe intervento do Carlo V e o zonse in Spagna foscia quello m\u00e6ximo anno. Inte l'agosto 1527 o conseggio de Indie o-o convoc\u00f2 a Valladolid con doi compagni de vi\u00e6gio, Gin\u00e9s de Mafra e Gon\u00e7alo G\u00f3mez de Espinosa; e deciara\u00e7ioin zu\u00e6 da liatri rilasci\u00e6 reconstr\u00faan i eventi, sottoliniando i danni patii da-a Coro\u00f1a e i so driti in sce-e Molucche, alloa conteize a-o Portogallo.\nFoscia za a-a fin do 1527 o Pancado o zonse inte 'na Sa\u00f1a profondamente mu\u00e2 a pr\u0153uvo a-i gravi danni caxon\u00e6 da-i Zeneixi a-o porto e a-i m\u0153u (1525). O gh'ea ancon a-o prin\u00e7ippio do 1529, comme pr\u0153uva un primmo testamento (29 arv\u00ee); ma o 17 dexembre o risurta ese a Pariggi , onde o stipul\u00f2 una conven\u00e7ion (i qu\u00e6 contegnui no se conoscian) co-o diplomatico portogheize Jo\u00e3o da Silveira. Di documenti succescivi ciariscian o contesto: avuo n\u0153uva di contatti tra o Pancado e di influenti personaggi da corte fran\u00e7eize, tra i qu\u00e6 Jean Ango, za finan\u00e7iat\u00f4 di vi\u00e6gi do Vera\u00e7an \u2013 da poco scomparso \u2013 e o grande armiraggio Philippe de Chabot, che intendeivan ing\u0153uggilo inte di progetti de vi\u00e6gi orient\u00e6, i agenti portogheixi se mobiliton pe imped\u00ee che \u00e7o avegnisse.\nE trattative arrivon a un contr\u00e6to tra o Pancado e Gaspar Palha (Sa\u00f1a, tra o 30 settembre e o 3 ottobre 1531), e qu\u00e6 pedante claozole se riasumman in breve: versando a-o Pancado 1600 ducatti d\u2019\u00f3o, re Zane III o n'\u00f3tegn\u00edva l\u2019impegno a no diffonde e proppie conoscen\u00e7e e a no f\u00e2se mescci\u00e2 inte di vi\u00e6gi verso e izoe de spe\u00e7\u00e7ie. Inte 'na lettia a-o ligao Antonio de Athayde, o re o l'esprimeiva asc\u00ec o dexideio che o Pancado o se transfeise into Portogallo. Inta risposta, probabilmente inscin\u00e7ea, o Pancado o se schermiva: \"\u00abyo soi ya viejo y no tengo hijos ni hijas, y queria ya repozar y estar en tierra\u00bb\", anche perch\u00e9 \"\u00abmi postrera voluntad es de nom poner mas el pie en la mar\u00bb\" .\nTra o 1532 e l\u2019arv\u00ee 1535, varri documenti pr\u0153uvan a presen\u00e7a do Pancado a Sa\u00f1a: \u00e7erti (23 dexembre 1533; 3 zen\u00e2 e 3 frev\u00e2 1534) attestan una continuit\u00e6 de rapporti con di ambienti luxiten, d\u00e6to che o Lion o ghe figua comme mediat\u00f4 d\u2019aff\u00e6 tra di elementi loc\u00e6 e di agenti portogheixi. Foscia o l'accatt\u00f2 alloa, a Lavagn\u0153ua, a villa con tore dita \u2018Pancada\u2019. O test\u00f2 atre doe votte, o 23 arv\u00ee 1534 e o 6 arv\u00ee 1535. Se, in assen\u00e7a de pr\u0153uve, va rigett\u00e2 l\u2019ipottexi che o testamento do 1534 o foise provocao da un vi\u00e6gio pe m\u00e2 , l'\u00e8 \u00e7erto che o seguente o fu rogao inte l'inminen\u00e7a da spedi\u00e7ion organizz\u00e2 da di mercanti zeneixi attivi a Valen\u00e7ia (Urban \u00c7entrion, Fran\u00e7esco Po\u00e7\u00e7obonello), a-o fin de port\u00e2 un carego de mer\u00e7e in sce-e coste do Per\u00f9, re\u00e7entemente conquistao, a traverso o streito de Magellan. O n'ebbe o comando o Pancado, insci-\u00e2 \"Santa Maria\" (foscia za d\u0153uvi\u00e2 da Sebastian Cabotto into vi\u00e6gio do 1526); o zeneize Zan P\u00ea Vivado o seguiva insce a \"Concepci\u00f3n\". Partie da Caddexi into settembre 1536, e nave zonsan in proscimit\u00e6 do streito a-a fin de novembre 1537, ma una man\u0153uvra avvent\u00e2 do Vivado a provoc\u00f2 o naofraggio da \"Concepci\u00f3n\". A spedi\u00e7ion receg\u00f2 alloa in sci\u00f4 Rio da Plata, pe vende e mer\u00e7e a Buenos Aires, appe\u00f1a fond\u00e2 (1536) da-i Spagnolli de Pedro de Mendoza.\nQuant'av\u00e8gne da p\u0153u e-o semmo gra\u00e7\u00e7ie a-i atti relativi a tr\u00e6 caose che o Pancado o l'afront\u00f2 nanti i aotorit\u00e6 spagnolle. A prin\u00e7ip\u00e2 a trasse origine da-a denon\u00e7ia do capitagno de m\u00e2 Ant\u00f3n L\u00f3pez de Aguiar, ch'o reclamava un exozo compenso pe avei guidao o Pancado da l'izoa de San Gabriel, inte l\u2019estuaio do Rio, scin a destina\u00e7ion. De ch\u00ec s'aprende che a \"Santa Maria\" a s'amor\u00f2 inti basci fond\u00e6 do porto de \"Buenos Aires\" e che e mer\u00e7e tr\u00e6te in sarvo fun vendue in crensa, sen\u00e7a garantie, anche pe e prescioin di aotorit\u00e6 spagnolle .\nL'\u00e8 probabbile che queste difficort\u00e6, otr'a-o climma e a l'atmosfea difi\u00e7\u00e7ile da societ\u00e6 coloni\u00e2, influissan insci-\u00e2 salute do Pancado. F\u00e6to st\u00e0 che o \"conquistador\" spagnollo Pero Hern\u00e1ndez o ne registr\u00f2 a morte , avegnua probabilmente a-a fin d'agosto 1540 a Bonnezaire."}
{"id": "14862", "revid": "3941", "url": "https://lij.wikipedia.org/wiki?curid=14862", "title": "Lisbo\u00f1a", "text": ""}
{"id": "14863", "revid": "3941", "url": "https://lij.wikipedia.org/wiki?curid=14863", "title": "Bonnezaire", "text": ""}
{"id": "14864", "revid": "3941", "url": "https://lij.wikipedia.org/wiki?curid=14864", "title": "Rio da Plata", "text": ""}
{"id": "14865", "revid": "3941", "url": "https://lij.wikipedia.org/wiki?curid=14865", "title": "Filippi\u00f1e", "text": ""}
{"id": "14866", "revid": "3941", "url": "https://lij.wikipedia.org/wiki?curid=14866", "title": "S. Dome\u00f1ego", "text": ""}
{"id": "14867", "revid": "3941", "url": "https://lij.wikipedia.org/wiki?curid=14867", "title": "Grig\u0153u Magno", "text": ""}
{"id": "14868", "revid": "1144", "url": "https://lij.wikipedia.org/wiki?curid=14868", "title": "Mo\u00f1ego", "text": ""}
{"id": "14869", "revid": "1144", "url": "https://lij.wikipedia.org/wiki?curid=14869", "title": "S. Loen\u00e7o", "text": ""}
{"id": "14870", "revid": "3941", "url": "https://lij.wikipedia.org/wiki?curid=14870", "title": "Brancalion Doia", "text": ""}
{"id": "14871", "revid": "3941", "url": "https://lij.wikipedia.org/wiki?curid=14871", "title": "\u00c7ipri", "text": ""}
{"id": "14872", "revid": "3941", "url": "https://lij.wikipedia.org/wiki?curid=14872", "title": "Lan\u00e7aoto Maoxello", "text": ""}
{"id": "14873", "revid": "3941", "url": "https://lij.wikipedia.org/wiki?curid=14873", "title": "Jacopo Doia", "text": ""}
{"id": "14874", "revid": "3941", "url": "https://lij.wikipedia.org/wiki?curid=14874", "title": "Lan\u00e7erotto Maroxello", "text": ""}
{"id": "14875", "revid": "3941", "url": "https://lij.wikipedia.org/wiki?curid=14875", "title": "Andria Doia", "text": ""}
{"id": "14877", "revid": "10132", "url": "https://lij.wikipedia.org/wiki?curid=14877", "title": "Grosseto", "text": "Grosseto o l'\u00e8 'n com\u00fcn de 82.131 abitanti, cappoleugo da Provinsa de Grosseto, scitu\u00f3u in Toscann-a, in Italia."}
{"id": "14897", "revid": "12052", "url": "https://lij.wikipedia.org/wiki?curid=14897", "title": "Zenzivite", "text": "A Zenzivite a l'\u00e8 una infiamma\u00e7i\u00f4n di tesci\u00fci zenzivali, che se presenten r\u00f4sci, g\u00f4nfi, c\u00e4di e sanguinanti. \nDescri\u00e7ion.\nA l'\u00e8cauz\u00e4 d\u00e4 placca batterica. A placca amm\u00fcggi\u00e4 in sce a superfizie di denti, e \u00f4 tartar\u00f4 derivo\u00f4 d\u00e4 placca calcific\u00e4, dan l'inizi\u00f4 all'infiammazi\u00f4n. A presensa de altera\u00e7i\u00f4in anatomiche in ti denti, c\u00f4mme p\u00f6 esse de otturazi\u00f4in debordanti e con unna f\u00f4rma inadatta, a l'aggrava e zenziviti perch\u00e8 a rende ci\u00fc diffi\u00e7ile a puliscia, fa\u00e7ilitand\u00f4 cusc\u00ec l'accumul\u00f4 de placca.\nI Orm\u00f4in sessuali (androgeni,estrogeni, progester\u00f4n) p\u00f6en rende e zenzive men\u00f4 rexistenti all'infesi\u00f4n e fa\u00e7ilit\u00e4 l'insorgensa e poi \u00f4 svil\u00fcpp\u00f4 da zenzivite.\nPe quest\u00f4 motiv\u00f4 partic\u00f4lari situa\u00e7i\u00f4in ormonali (gravidansa, pubert\u00e6, ecc.) p\u00f6en fa\u00e7ilit\u00e4 l'insogensa o \u00f4 dec\u00f4rs\u00f4 da zenzivite.\nMalnutrizi\u00f4n e zenzivite.\n\u00d4 scorb\u00fcto (mancansa de vitaminna C) e anche e carense de vitaminne A, B2 e B12 s\u00f4n in gradd\u00f4 de provoc\u00e4 zenzivite; nat\u00fcralmente queste f\u00f4rme se vedden, \u00e4 gi\u00f4rn\u00e4 de anc\u00f6, prin\u00e7ipalmente in ti paixi d\u00f4 Terz\u00f4 M\u00f4nd\u00f4.\nIperplaxie zenzivali.\nDiverse s\u00f4n e iperplaxie (aument\u00f4 d\u00f4 n\u00fcmer\u00f4 de cellule) da zenziva d\u00f4v\u00fce ai farmaci: ricordemm\u00f4 i anticonvulscivanti c\u00f4mmea difenilidantoina, \u00e7erti antiipertenscivi, i immunos\u00f4ppresci\u00f4i.\nDa zenzivite a parodontite.\nA seg\u00f4nda di batteri causa da zenzivite, ci\u00fc o meno aggrescivi, e de difeise d\u00f4 s\u00f4ggett\u00f4, in mancansa de c\u00fcre l'infe\u00e7i\u00f4n da a zenziva a l'interessa anche i tesci\u00fci ci\u00fc pr\u00f4f\u00f4ndi: ligament\u00f4, oss\u00f4, figna a rappresent\u00e4 unna minaccia pe a s\u00f4pravvivensa d\u00f4 dente. Unna igiene orale attenta a p\u00f6 bast\u00e4 pe a preven\u00e7i\u00f4n da zenzivite, mentre pe c\u00fcrala l'\u00e8 necessai\u00f4 l'intervent\u00f4 d\u00f4 dentista."}
{"id": "14917", "revid": "10029", "url": "https://lij.wikipedia.org/wiki?curid=14917", "title": "Red Hot Chili Peppers", "text": "Red Hot Chili Peppers o l'ea 'n gr\u00fbppo de muxicisti da-i Stati Un\u00efi d'America. O l'ea f\u00e6to da 4 muxicisti:"}
{"id": "14999", "revid": "12052", "url": "https://lij.wikipedia.org/wiki?curid=14999", "title": "Odessa", "text": "Odessa (\u041e\u0434\u0435\u0301\u0441\u0430 in ucra\u00ecn, trasliter\u00f2u in \"Odesa\", pronon\u00e7i\u00f2u ) a l'\u00e9 'na \u00e7it\u00e6 de l'Ucrainn-a, p\u00f2rto inport\u00e0nte in sci\u00f4 M\u00e2 N\u00e9igro. \nSt\u00f6ia.\nA-i t\u00e9npi de Rep\u00f9bliche Main\u00e6 gh'\u00eaa 'na col\u00f2nia inport\u00e0nte de zen\u00e9ixi."}
{"id": "15028", "revid": "12052", "url": "https://lij.wikipedia.org/wiki?curid=15028", "title": "Gioxeppe Marzari", "text": "Gioxeppe Marzari (Zena, 31 zen\u00e2 1900 - Zena, 4 z\u00f9gno 1974) compoxit\u00f4, att\u00f4, muxi\u00e7ista e cantante, o fu un artista fenomenale e un di scimboli da Zena do XX seccolo.\nBiografia.\nNasciuo a Zena into 1900 de famiggia istrian-a, so po\u00e6 o l'ea o diret\u00f4 da banda da l'UITE (Union Italian-a Tranvie Elettriche), o l'exord\u00ec into 1921 a-o tiatro \"A Bombonea\" de via Frugon.\nArtista d'avanspetaccolo, o l'interpretava caregatue, monolloghi, scenette e cansoin commiche e romantiche, scrite da diversci aoto\u00ee, tra i qu\u00e6 Giggio Ansermi e Dario G. Martini, mentre e muxiche o se-e scriveiva da l\u00ea.\nO l'ea dito \"Nafta\" perch\u00e8, p\u00e2 che, comme i motori \"diesel\", o ghe mettesse in po pe piggi\u00e2 l'asbrio, ma 'na votta part\u00eeo no ti l'afermavi ciue.\nO l'ha incizo ciu che 3000 dischi, vendui in mioin de copie e o l'\u00e8 st\u00e6to traduto inte squ\u00e6xi tutte e lengoe regionale italian-e e inte quarche lengua foresta asc\u00ec, intrando into repertoio di comici de meza Europa.\nSciben ch'o foise 'n artista de atiscima levatua o no l'\u00e8 mai ariescio a impon-ise a livello na\u00e7ion\u00e2.\nInto 1947, za st\u00e6to \u00e7ernuo comme protagonista do spettacolo radiofonico \"\u201cLa Bisarca\u201d\", foscia pe 'n'incompatibilit\u00e6 de carattere co-i fonsionai da RAI, o fu sostituio co-o Riccardo Billi.\nA part\u00ee da-o 1946, scin a-a fin, o l'ha parte\u00e7ipou a-o programma radiofonnico \"A Lanterna\" pe 'n totale de 392 transmiscioin. L\u00ea o l'impersonava o \u00e7ellebre Sci\u00f4 Rat\u00e6lla e a so rubrica a s'intitolava \"Il Bazar del mugugno\". L'aot\u00f4 d'i scriti o l'ea o Darrio G. Martin ch'o pigiava e lettie di ascoltato\u00ee e o-e metteiva in rimma insemme a-a risposta da daghe adattandole a-a melodia de cansoin ci\u00f9 in veuga do momento, a l'uso quelle do Festival de Sanremmo, e o Marzari o e cantava. A muxica da sigla invece, scelta da-o Martin, ma composta anni avanti da-o Marzari, a l'ea quella do ritornello da \"Tomata da Babilonnia\".\nO primmo riconoscimento ufi\u00e7iale o gh'\u00e8 arrivou solo che into 1971, durante un\u2019edi\u00e7ion speciale de \"A Lanterna\".\nUn anno primma da so morte, o l'ebbe a sodisfa\u00e7ion de compar\u00ee insce a televixon na\u00e7ion\u00e2 inta comeddia \"La locandiera di Sampierdarena\", adattamento do Darrio G. Martin de \"Ra locandera de San P\u00ea d'Are\u00f1a\" do Steva de Franchi, co-a parte do \"Ghigermo\" e co-a Lin-a Volonghi inte quella de l'Argentin-a.\nO mo\u00ec o 4 de zugno do 1974.\n\"O l'ha lasciou ciu dischi che palanche\".\nDiscografia.\nPe 'na lista par\u00e7iale e aproscimativa di pe\u00e7\u00e7i do Marzari vanni a-a paggina chi de d\u2019\u00e2to.\nFilmografia.\nO so nomme o comp\u00e2 into \"cast\" de tr\u00e6 peliccole italian-e: "}
{"id": "15029", "revid": "12052", "url": "https://lij.wikipedia.org/wiki?curid=15029", "title": "Discografia de Gioxeppe Marzari", "text": "Ch\u00ec de sotta gh'\u00e9 'na lista incompleta e aproscimativa di pessi do Gioxeppe Marzari, pubblic\u00e6 in sc\u00ee dischi a 78, 45 e 33 gii. \nTanti tittoli in sce l'etichetta di dischi ean scriti in italian, sciben che o contegn\u00fbo o segge pe a ciu gran parte in zeneize (comme fan \u00f2ua co-i tittoli di film a-o cine che i mettan in ingleize...). Pessi s\u00f4lo in italian ghe ne sai\u00e2 'na dozenn-a. I tittoli in zeneize soventi en scriti tutti sballi\u00e6. Ghe n'\u00e8 dotrei ch'en de interpretassioin diverse da m\u00e6xima scenetta, pubblic\u00e6 con di tittoli differenti."}
{"id": "15030", "revid": "3941", "url": "https://lij.wikipedia.org/wiki?curid=15030", "title": "Giggio Ansermi", "text": ""}
{"id": "15031", "revid": "3941", "url": "https://lij.wikipedia.org/wiki?curid=15031", "title": "Steva de Franchi", "text": ""}
{"id": "15032", "revid": "3941", "url": "https://lij.wikipedia.org/wiki?curid=15032", "title": "Academmia Ligustega do Brennno", "text": ""}
{"id": "15033", "revid": "3941", "url": "https://lij.wikipedia.org/wiki?curid=15033", "title": "Beppe Marzari", "text": ""}
{"id": "15042", "revid": "12052", "url": "https://lij.wikipedia.org/wiki?curid=15042", "title": "Capo\u00e2", "text": "A maschera do capo\u00e2 (\u00f2 \"capor\u00e2\" primma do sec. XIX) o l'\u00e8 un tipico personaggio do tiatro zeneize, 'na specce de \"miles gloriosus\", saiv'\u00e0 d\u00ee o tipo do smargiasso, stocc\u00e6\u00e7o e contamo\u00e7\u00e7e \u00f2 - comm'o se definisce - l\u00ea m\u00e6ximo inti \"Comici schiavi\" do Anton Giulio Brignoe Sae \"Ro conso de tutti i patt\u00e6\" (comm'a d\u00ee: \"se i patt\u00e6 fessan una corpora\u00e7ion, mi me faieivan console\"), ch'a-a giorn\u00e2 d'ancoeu se pori\u00e6 rende con o \"boss\" di \"boss\", \u00f2 \"o re de tutti i goappi\".\nVarrie incarna\u00e7ioin.\nTra e varrie incarna\u00e7ioin do capo\u00e2 aregordemmo:\nE chi ciu ghe n'ha, ciu ghe ne mette, scin a ariv\u00e2 a-o:"}
{"id": "15076", "revid": "10132", "url": "https://lij.wikipedia.org/wiki?curid=15076", "title": "Geija de San Carlu de Munte Carlu", "text": "A Geija de San Carlu de Munte Carlu \u00eb \u00fcna geija munegasca lucalisa\u030d \u00fcn Munte Carlu."}
{"id": "15077", "revid": "6271", "url": "https://lij.wikipedia.org/wiki?curid=15077", "title": "M\u00fcseu u\u00e7eanugraficu", "text": ""}
{"id": "15078", "revid": "13390", "url": "https://lij.wikipedia.org/wiki?curid=15078", "title": "International School of Monaco", "text": "LInternational School of Monaco \u00e8 \u00fcn stabilimentu privau f\u0153ra cuntratu che proposa \u00fcn \u00fcnsegnamentu prufessiunale."}
{"id": "15080", "revid": "11768", "url": "https://lij.wikipedia.org/wiki?curid=15080", "title": "N\u0153vu m\u00fcseu na\u00e7iunale de Mu\u030dnegu", "text": "U N\u0153vu m\u00fcseu na\u00e7iunale de Mu\u030dnegu \u00e8 \u00fcn m\u00fcseu d'arte lucalisau \u00fcn qarti\u00e8 de Giardinu esoticu, \u00fcn Mu\u030dnegu. "}
{"id": "15081", "revid": "12052", "url": "https://lij.wikipedia.org/wiki?curid=15081", "title": "M\u00fcseu d'Antrupulugia preisto\u030drica", "text": "U M\u00fcseu d'Antrupulugia preisto\u030drica \u00e8 \u00fcn m\u00fcseu lucalisau \u00fcn qarti\u00e8 de Giardinu esoticu, \u00fcn Mu\u030dnegu."}
{"id": "15082", "revid": "11768", "url": "https://lij.wikipedia.org/wiki?curid=15082", "title": "Giardi\u030dn eso\u030dticu de Mu\u030dnegu", "text": "U Giardi\u030dn eso\u030dticu e\u030d \u00fcn giardi\u030dn buta\u030dnicu lucalisau \u00fcnt'u qarti\u00e8 de Giardi\u030dn eso\u030dticu, \u00fcn Mu\u030dnegu."}
{"id": "15083", "revid": "10132", "url": "https://lij.wikipedia.org/wiki?curid=15083", "title": "M\u00fcseu d'a capela d'a Visita\u00e7iun", "text": "U M\u00fcseu d'a capela d'a Visita\u00e7iun \u00e8 \u00fcn m\u00fcseu munegascu lucalisau \u00fcn quarti\u00e8 de Mu\u030dnegu (Prin\u00e7ipatu de Munegu)"}
{"id": "15084", "revid": "10132", "url": "https://lij.wikipedia.org/wiki?curid=15084", "title": "Barbagiuan", "text": "U barbagiuan \u00e8 \u00fcn ravi\u0153ra retangulari far\u00e7i de ge o de curr\u00fcsa, de carne, d'\u0153vi, de furm\u00e0giu prescins\u00f6a, d'\u0153ri e de risu."}
{"id": "15086", "revid": "10132", "url": "https://lij.wikipedia.org/wiki?curid=15086", "title": "Stocafi", "text": "U stocafi \u00e8 \u00fcna pitan\u00e7a munegasca."}
{"id": "15087", "revid": "6271", "url": "https://lij.wikipedia.org/wiki?curid=15087", "title": "Pala\u00e7i d'u principu de M\u00fanegu", "text": ""}
{"id": "15088", "revid": "12824", "url": "https://lij.wikipedia.org/wiki?curid=15088", "title": "Luisa Ipo\u030dlita de Mu\u030dnegu", "text": "Luisa Ipo\u030dlita de M\u00f9negu (Mu\u030dnegu , 10 de nuvembre d'u 1697 - 29 de de\u00e7embre d'u 1731) e\u030d sta\u030d Principessa suvrana de Mu\u030dnegu da u vinti de zen\u00e0 fint'a u vinti n\u0153ve de de\u00e7embre de l'anu 1731, unze mesi e n\u0153ve giurni. \nVita.\nAntoni 1mu e Maria de Lurena gh'an av\u00fcu sei fiye e Luisa-Ip\u00f2lita \u00e8 l'eritiera segundu \u00eb dispusi\u00e7iue d\u2019u testamentu de Giuane primu (1454) che stip\u00fclava che, a u cuntrari d'a lege s\u00e0lica fran\u00e7esa, \u00eb done gh'av\u00ebvun u dritu de regn\u00e0 \u00e2 cundi\u00e7i\u00f9n che u f\u00fct\u00fcru spusu piy\u00ebssa u nume e \u00eb armarie d'i Grimaldi."}
{"id": "15089", "revid": "1144", "url": "https://lij.wikipedia.org/wiki?curid=15089", "title": "Luisa Ip\u00f2lita Grimaldi", "text": ""}
{"id": "15121", "revid": "10132", "url": "https://lij.wikipedia.org/wiki?curid=15121", "title": "Runseggiu", "text": "Runseggiu. I runseggi (o run\u00e7eggi) en quelle l\u00fcmasse de m\u00e2 in po ci\u00fc grosse (e ci\u00fc piccin-e invece e ciammemmu curnetti) da famiggia di m\u00fcrexi. Vivan insc\u00ee sc\u00f6ggi. P\u00f6an ariv\u00e2 a ese lunghe 10 cm. En di predatu\u00ee, ti e p\u00f6 truv\u00e2 ch'en apr\u00f6vu a mangiase \u00fcn musculu doppu d'\u00easisel'avertu. Cusc\u00ec cumme i atre l\u00fcmasse, sun ermafrudite, saiv'a d\u00ee, massc'e figgia insemme, e de spessu ti p\u00f6 atruvane in p\u00e2 attacc\u00e6, squ\u00e6xi f\u00f6a de l'\u00e6gua, ch'en ancun apr\u00f6vu a acubbiase, magara da-a n\u00f6tte primma.\nE due specce ci\u00fc inpurtante sun: \nStoricamente u l'\u00e8 inpurtante perch\u00e8 antigamente da-a s\u00f6 bava se ghe prud\u00fcxeiva de tente: da-u primmu u bl\u00f6 \u00e9ndegu e da-u segundu a p\u00f9rpua."}
{"id": "15127", "revid": "10132", "url": "https://lij.wikipedia.org/wiki?curid=15127", "title": "Musculu (mull\u00fcscu)", "text": "M\u00f9sculu, mull\u00fcscu m\u00e6n bivalve da famiggia de \"mytilidae\". Ottimu da mangi\u00e2, ma \u00fctiliscimu asc\u00ec perch\u00e8 u nettezza l'\u00e6gua sturbia e u l'inrichisce l'ecuscistema. \nU p\u00f6 apartegn\u00ee a-a specce \"Mytilus edulis\" (originaia de l'Atlantegu), \"Mytilus galloprovincialis\" (originaia du Mediteranniu) o \"Mytilus trossulus\" (originaia du Pa\u00e7ifficu). Queste specce p\u00f6an incruxase l'\u00fcn l'atra e, d\u00e6tu ch'a l'\u00e8 'na specce invaxiva, nu gh'han ci\u00fc \u00fcn arrea de dif\u00fcxun escl\u00fcxiva.\nU p\u00f6 ariv\u00e2 a 14\u00e7m. de lunghessa. U c\u00fb u p\u00f6 ese bl\u00f6 sc\u00fcu o muelu o marun. A cunchillia, de carbunatu de casu, a l'\u00e8 de furma triangul\u00e2 cu-i bordi smuss\u00e6, liscia cu-e linnie de crescita cuncentriche.\nU vive attacc\u00f2u a-i sc\u00f6ggi tra e linnie de ata e bassa marea. Atenti a nu tagi\u00e2ve i p\u00ea se ghe camin\u00e6 adossu desca\u00e7i. U s'attacca grassie a di filamenti de bissu ch'u se\u00e7erne da 'na gi\u00e0ndua ch'u l'ha intu p\u00ea.\nI sessi en separ\u00e6, mascciu e femmina: pe accubbi\u00e2se i musculi lascian an\u00e2 inte l'\u00e6gua de culonne de sperma o di \u00f6ve che mesccianduse a fan nasce e larve. Queste crescian e intu giu de 72 ue van a attaccase da quarche parte, puscibilmente am\u00fcgi\u00e6 insemme.\nU musculu u se \u00e7ibba filtrandu l'\u00e6gua; se l'\u00e6gua a l'\u00e8 br\u00fctta e sustanse inquinante s'am\u00fcggian cian cianin inta carne e inta g\u00fcscia. Se capisce che quelli che crescian vexin a-u scarregu da chintan-a l'\u00e8 megiu nu mangi\u00e2li, menu che menu cr\u00fci, pe nu an\u00e2 a r\u00e9izegu de pigi\u00e2se u tifu, u collera o l'epatite virale.\nD\u00e6tu ch'u l'\u00e9 mai tantu bun da mangi\u00e2, gh'\u00e8 asci di alevamenti de musculi, specce a-a Spezza. A \"mitilicurt\u00fca\" a p\u00f6 ese f\u00e6ta cun de corde, di pasciuin o de toe sutt'\u00e6gua."}
{"id": "15130", "revid": "10132", "url": "https://lij.wikipedia.org/wiki?curid=15130", "title": "Banc\u00e2 (crusta\u00e7eu)", "text": "Banc\u00e2, crusta\u00e7eu terestre da specce \"Armadillidium vulgare\", ditu asc\u00ec avemaria (pe via da s\u00fcmeggiansa cu-e gran-e du rusaiu) o purchettu. U l'\u00e8 diff\u00fczu in t\u00fctta E\u00fcropa.\nU p\u00f6 ariv\u00e2 a 18mm. de lunghessa. U g'ha \u00fcn exu-schelletru de cunchillia f\u00e6tu a bande surveposte ch'u ghe cunsente de aballuttase in puxissiun de difeiza. U l'\u00e8 squ\u00e6xi p\u00e6giu da \"Glomeris marginata\", un'atru artroppude ch'u s'abalotta l\u00ea asc\u00ec, che per\u00f2 u nu l'\u00e8 \u00fcn crusta\u00e7\u00e7iu, ma \u00fcn miriappude, cumme i \u00e7entugambe.\nU l'\u00e8 ciam\u00f2u \"banc\u00e2\" perch\u00e8 u vive intu legnu marsu. U se \u00e7ibba de mateia in decunpuxi\u00e7iun. \nU vive inte zone cust\u00eae, specce intu Mediteranniu e l'Inghilt\u00e6ra du s\u00fcd, ma u l'\u00e8 ariesciu a emigr\u00e2 inte l'Amerrica du nord asc\u00ec.\nU p\u00f6 survevive sulu a de tenpiat\u00fce tra i \u22122 \u00b0C e i 36 \u00b0C. Se l'\u00e8 troppu freidu u se ne va a-u s\u00fb, se l'\u00e8 cadu u se ne va a l'unbra. D'invernu u va in letargu.\nTra i s\u00f6 nemixi gh'\u00e8 u rattu, u m\u00fcsangun, u riss\u00f6, u scurpiun, a scixella, a r\u00e6na, u baggiu, in m\u00fcggiu d'\u00f4x\u00e9lli e d'i \u00e2gni e di baguin asc\u00ec.\nGhe n'\u00e8 che se-i t\u00eagnan in casa cumme animali da cumpagnia."}
{"id": "15140", "revid": "10132", "url": "https://lij.wikipedia.org/wiki?curid=15140", "title": "Endegu (tenta)", "text": "\u00c9ndegu, tenta vegetale tra u bl\u00f6 e u viuvettu. A l'\u00e9 famusa perch\u00e9 se ghe tenze a stofa di \"blue jeans\".\nU so numme u ven da-u gregu \"\u1f38\u03bd\u03b4\u03b9\u03ba\u1f78\u03bd \u03c6\u03ac\u03c1\u03bc\u03b1\u03ba\u03bf\u03bd\" (indikon farmakon) che v\u00f6 d\u00ee \"tenta indian-a\".\nU l'\u00e8 prud\u00fctu da-a cianta trupicale de l'Axa \"Indigofera tinctoria\", op\u00fc da-a cianta \u00f6irupea \"Isatis tinctoria\". \nDa-a fermentasiun de f\u00f6gge s'\u00f4t\u00e9n in liquidu gianu-verde ch'u l'\u00e8 missu inte di tr\u00f6ggi a \u00f4scid\u00e2 a l'aia; quande u cuu u vira a l'endegu, s'arec\u00f6gge a pata ch'a s'\u00e9 depuxit\u00e2, a ven c\u00f6tta pe blucc\u00e2 a fermentasiun, f\u00e6ta sci\u00fcg\u00e2 e missa in cumerciu f\u00e6ta a puen.\nAnc\u00f6 se prud\u00fcxe anche scinteticamente. \nInte l'antighit\u00e6 u vegniva prud\u00fctu asc\u00ec da-i runseggi da specce \"Hexaplex trunculus\"."}
{"id": "15141", "revid": "10132", "url": "https://lij.wikipedia.org/wiki?curid=15141", "title": "Endegu", "text": "\u00c9ndegu, o l'\u00e9 \u00fcn di sette cu\u00ee de l'\u00e6rcubalen, tra u bl\u00f6 e u viuvettu, cusc\u00ec ciam\u00f2u da-a tenta che se prud\u00fcxe da l\"Indigofera tinctoria\"."}
{"id": "15142", "revid": "4818", "url": "https://lij.wikipedia.org/wiki?curid=15142", "title": "\u00c9ndegu", "text": ""}
{"id": "15149", "revid": "8138", "url": "https://lij.wikipedia.org/wiki?curid=15149", "title": "\u00c6rcubalen", "text": "\u00c6rcubalen (o \"\u00e6rcu in \u00e7\u00ea\" o \"archin\u00e7\u00ea\" o asc\u00ec \"arcubal\u00e9n\"), fen\u00f2mmenu \u00f2tticu e meteurul\u00f2ggicu po-u qu\u00e6 in spettru qu\u00e6xi cuntinnu de l\u00fcxe u l'app\u00e2 in \u00e7\u00ea. U l'\u00e8 couz\u00f2u da l'imbattu, a rifrassiun e a despersciun da l\u00fcxe ch'a traversa de gu\u00e7\u00e7e d'\u00e6gua suspeize per l'aia, quande ci\u00f6ve o che dunca po-u spruin de 'na cheita d'\u00e6gua o po-u bulez\u00fcmme de 'n mouxu ch'u franze. \nI \u00e6rchibal\u00e9n couz\u00e6 da-i raggi su\u00e6 appan inte quella parte de \u00e7\u00ea prum\u00ea du s\u00fb, purieivan ese in riundu cunpletu, ma l'\u00f4servat\u00fb in t\u00e6ra u vedde sulu \u00fcn'\u00e6rcu m\u00fcrticulure suvia l'orizunte, cu-u russu a l'esternu e u viuvettu a l'internu.\nI cu\u00ee de l'\u00e6rcubalen, pe cunven\u00e7iun, duvieivan ese sette:\nma u l'\u00e8 st\u00e6tu u Newton a f\u00e2 sta \u00e7ernia arbitraia, influens\u00e2 da-a filuzufia di Greghi antighi, pe f\u00e2ne curispunde u n\u00fcmmeru a quellu de notte m\u00fcxicale, di giurni da setteman-a e di ogetti du scistema su\u00e2 de l'eppuca."}
{"id": "15150", "revid": "2355", "url": "https://lij.wikipedia.org/wiki?curid=15150", "title": "Scistema su\u00e2", "text": ""}
{"id": "15151", "revid": "1144", "url": "https://lij.wikipedia.org/wiki?curid=15151", "title": "Filuzufia", "text": ""}
{"id": "15152", "revid": "4818", "url": "https://lij.wikipedia.org/wiki?curid=15152", "title": "L\u00fcxe", "text": ""}
{"id": "15153", "revid": "4818", "url": "https://lij.wikipedia.org/wiki?curid=15153", "title": "\u00c6gua", "text": ""}
{"id": "15154", "revid": "4818", "url": "https://lij.wikipedia.org/wiki?curid=15154", "title": "S\u00fb", "text": ""}
{"id": "15155", "revid": "4818", "url": "https://lij.wikipedia.org/wiki?curid=15155", "title": "Cug\u00f6", "text": ""}
{"id": "15159", "revid": "12052", "url": "https://lij.wikipedia.org/wiki?curid=15159", "title": "Duxi de Zena", "text": "Inte qu\u00e9sta l\u00ecsta di D\u00fbxi da Rep\u00f9brica de Z\u00eana s\u00f3n incl\u00fbzi \u00e0nche i per\u00eeodi de cosc\u00ec d\u00eete dedi\u00e7io\u00ecn e di governator\u00e2ti.\nA l\u00ecsta chi de s\u00f3tta a fa asc\u00ec a distin\u00e7i\u00f3n tra i d\u00fbxi el\u00e8tti \"a v\u00ectta\", do per\u00eeodo 1339-1527, e qu\u00e9lli el\u00e8tti con \"car\u00e8ga bien\u00e2le\", tra-o 1528 e o 1797."}
{"id": "15167", "revid": "12052", "url": "https://lij.wikipedia.org/wiki?curid=15167", "title": "Zane da Morta", "text": "Zane da Morta (Morta, ? \u2013 Zena, 6 zen\u00e2 1350) o l'\u00e8 st\u00e6to o segondo duxe do Comun de Zena. O fu elezuo o 25 dexembre 1345.\nV\u00ectta.\nO mo\u00ec de pesta o 6 zen\u00e2 1350."}
{"id": "15168", "revid": "12052", "url": "https://lij.wikipedia.org/wiki?curid=15168", "title": "Zane da Valente", "text": "Zane da Valente (Zena 1280 - 1360) (itali\u00e0n: \"Giovanni da Valente\") o l'\u00e8 st\u00e6to o ter\u00e7o duxe do Comun de Zena da-o 9 zen\u00e2 1350 a l'8 \u00f2t\u00f4bre 1353."}
{"id": "15169", "revid": "12052", "url": "https://lij.wikipedia.org/wiki?curid=15169", "title": "Gabriello Adorno", "text": "Gabriello Adorno (Zena 1320 \u2013 1383) (itali\u00e0n:\"Gabriele Adorno\") o l'\u00e8 st\u00e6to o quinto duxe da Rep\u00f9brica de Zena da-o 14 marso 1363 a-o 13 agosto 1370."}
{"id": "15170", "revid": "12052", "url": "https://lij.wikipedia.org/wiki?curid=15170", "title": "Domenego Fregoso", "text": "Domenego Fregoso (Zena 1325 \u2013 1390) (itali\u00e0n: \"Domenico Fregoso\") o l'\u00e8 st\u00e6to o sesto duxe da Rep\u00f9brica de Zena da-o 13 agosto 1370 a-o 17 z\u00fbgno 1378."}
{"id": "15171", "revid": "12052", "url": "https://lij.wikipedia.org/wiki?curid=15171", "title": "Antoniotto Adorno (1340-1398)", "text": "Antonioto Adorno (Zena 1340 - Fin\u00e2 5 z\u00fbgno 1398) (itali\u00e0n: \"Antoniotto Adorno\") o l'\u00e8 st\u00e6to o settimo (17 z\u00fbgno 1378), unzeximo (15 z\u00fbgno 1384-3 ag\u00f3sto 1390), trezzeximo (6 arv\u00ee 1391-16 z\u00fbgno 1392) e vintuneximo (3 set\u00e9nbre 1394-27 nov\u00e9nbre 1396) duxe da Rep\u00f9brica de Zena.\nV\u00ectta.\nO l'\u00e8 st\u00e6to asc\u00ec governao de Zena, pe Carlo VI de Fransa, da-o 27 nov\u00e9nbre 1396 a-o 18 marso 1397."}
{"id": "15172", "revid": "12052", "url": "https://lij.wikipedia.org/wiki?curid=15172", "title": "Nichiozo Guarco", "text": "Nichiozo Guarco (Zena 1325 - Lerxo 1385) (itali\u00e0n: \"Nicol\u00f2 Guarco\") o l'\u00e8 st\u00e6to l'otten duxe do Comun de Zena da-o 17 z\u00fbgno 1378 a-o 7 arv\u00ee 1383."}
{"id": "15173", "revid": "7201", "url": "https://lij.wikipedia.org/wiki?curid=15173", "title": "Lerxo", "text": ""}
{"id": "15181", "revid": "12052", "url": "https://lij.wikipedia.org/wiki?curid=15181", "title": "Federigo da Pagan-a", "text": "Federigo da Pagan-a (Zena 1315 \u2013 1406) (itali\u00e0n: \"Federico da Pagana\") o l'\u00e8 st\u00e6to o noven duxe do Comun de Zena elezuo e deposto o 7 arv\u00ee 1383."}
{"id": "15182", "revid": "12052", "url": "https://lij.wikipedia.org/wiki?curid=15182", "title": "Lonardo Montado", "text": " \nLonardo Montado (\u00c7iannexi 1319 \u2013 Zena 14 z\u00fbgno 1384) (itali\u00e0n: \"Leonardo Montaldo\") o l'\u00e8 st\u00e6to o deximo duxe da Rep\u00f9brica de Zena da-o 7 arv\u00ee 1383 a-o 14 z\u00fbgno 1384. \nBiograf\u00eca.\nO mo\u00ec in c\u00e0rega."}
{"id": "15183", "revid": "12052", "url": "https://lij.wikipedia.org/wiki?curid=15183", "title": "Giacomo Fregoso", "text": "Giacomo Fregoso (Zena 1340 \u2013 1420) (itali\u00e0n: \"Giacomo Fregoso\") o l'\u00e8 st\u00e6to o dozzeximo duxe da Rep\u00f9brica de Zena da-o 3 ag\u00f3sto 1390 a-o 6 arv\u00ee 1391."}
{"id": "15184", "revid": "12052", "url": "https://lij.wikipedia.org/wiki?curid=15184", "title": "Antogno Montado", "text": "Antogno Montado (Asti 1368 \u2013 Zena 25 l\u00fbggio 1398) (itali\u00e0n: \"Antonio Montaldo\") o l'\u00e8 st\u00e6to o quattorzeximo duxe da Rep\u00f9brica de Zena da-o 16 z\u00fbgno 1392 a-o 15 l\u00fbggio 1393 e o dix\u0153utteximo da-o 30 ag\u00f3sto 1393 a-o 24 m\u00e0zzo 1394. \nBiograf\u00eca.\nO l'ea figgio do Lonardo Montado, o deximo duxe."}
{"id": "15185", "revid": "12052", "url": "https://lij.wikipedia.org/wiki?curid=15185", "title": "Peo Fregoso (1330-1404)", "text": "Peo Fregoso (Zena 1330 \u2013 22 arv\u00ee 1404) (itali\u00e0n: \"Pietro Fregoso\") o l'\u00e8 st\u00e6to o chinzeximo duxe da Rep\u00f9brica de Zena pe p\u00f6che \u00f4e o 15 de l\u00fbggio do 1393."}
{"id": "15186", "revid": "12052", "url": "https://lij.wikipedia.org/wiki?curid=15186", "title": "Cremente Prementon", "text": "Cremente Prementon (Zena 1340 \u2013 1415) (itali\u00e0n: \"Clemente di Promontorio\") o l'\u00e8 st\u00e6to o sezzeximo duxe da Rep\u00f9brica de Zena pe 'n gi\u00f2rno, da-o 15 a-o 16 de l\u00fbggio do 1393."}
{"id": "15187", "revid": "12052", "url": "https://lij.wikipedia.org/wiki?curid=15187", "title": "Fran\u00e7esco Giustignan Gaibado", "text": "Fran\u00e7esco Giustignan Gaibado (Zena 1336 \u2013 1408) (itali\u00e0n: \"Francesco Giustiniani Garibaldo\") o l'\u00e8 st\u00e6to o d\u00efsett\u00eaximo duxe da Rep\u00f9brica de Zena da-o 16 l\u00fbggio 1393 a-o 30 ag\u00f3sto 1393."}
{"id": "15188", "revid": "12052", "url": "https://lij.wikipedia.org/wiki?curid=15188", "title": "Nichiozo Zoagio", "text": "Nichiozo Zoagio (Zena 1340 \u2013 1408) (itali\u00e0n: \"Nicol\u00f2 Zoagli\") o l'\u00e8 st\u00e6to o dixin\u0153uveximo duxe da Rep\u00f9brica de Zena da-o 24 m\u00e0zzo 1394 a-o 17 ag\u00f3sto 1394."}
{"id": "15189", "revid": "12052", "url": "https://lij.wikipedia.org/wiki?curid=15189", "title": "Antogno Guarco", "text": "Antogno Guarco (Zena 1360 \u2013 Pavia 16 mar\u00e7o 1405) (italiano: \"Antonio Guarco\") o l'\u00e8 st\u00e6to o vinteximo duxe da Repubbrica de Zena da-o 17 de ag\u00f3sto 1394 a-o 3 de set\u00e9nbre 1394."}
{"id": "15190", "revid": "1211", "url": "https://lij.wikipedia.org/wiki?curid=15190", "title": "Duxe", "text": "Duxe (pr. , da-o latin \"dux\") genericamente \"cappo\", \"ghia\", \"condut\u00ea\". Into Medioevo rente a-a forma lati\u00f1a l'\u00e8 frequente in Itallia a forma bizanti\u00f1a \u03b4\u03bf\u03cd\u03ba\u03b1 \"ducca\".\nAntighit\u00e6 clascica.\nInta primma et\u00e6 imperi\u00e2 o tittolo l'\u00e8 d\u00e6to, sen\u00e7a precizo val\u00f4 \u00f3fi\u00e7i\u00e2, a-i governato\u00ee e a-i gener\u00e6, pari\u00e6 per\u00f2 de sollito quand'aggian compio de geste milit\u00e6 groioze.\nInto sec. III d. C. se dexigna comme \"dux\" l'\u00f3fi\u00e7i\u00e2 ch'o tegne un comando superi\u00f4 a-o so graddo: prez., o \"dux legionis\" o l'\u00e8 o subalterno chi comanda 'na legion, \"dux\" o l'\u00e8 dito o \"ligatus legionis\" ch'o comanda 'n ezer\u00e7ito \u00f2 'n grosso destaccamento (\"vexillatio\").\n\"Dux\" o v\u00e8gne tittolo \u00f3fi\u00e7i\u00e2 co-o Diocle\u00e7ian (de sollito in grego \u03b4\u03bf\u03cd\u03be), sotta-o qu\u00e6 o poei \u00e7iv\u00ee, ch'o l'arest\u00f2 a-i governato\u00ee, o fu definitivamente separao in squ\u00e6xi tutte e provin\u00e7e da-o poei milit\u00e2, ch'o fu afiao a 'n \"dux\", o qu\u00e6 o comandava e truppe d\u0153-u\u00f1a \u00f2 doe provin\u00e7e: \"dux limitis provinciae\" inte provin\u00e7e de confin, \"dux provinciae\" inte quelle de l'interno. Governato\u00ee \u00e7iv\u00ee e \"duces\" doveivan sorvegi\u00e2se a vexenda e ean spesso in lotta fra l\u00f4.\nI \"duces\" vegnivan in genere da-o tribunato milit\u00e2 e da l'orde equestre e ghe spettava o tittolo de \"vir perfectissimus\"; ma verso a fin do sec. IV ri\u00e7evettan o tittolo senatoi\u00e2 de \"vir clarissimus\", e into sec. V v\u00e8gnan \"spectabiles\" e, pe speci\u00e2 concescion imperi\u00e2, \"illustres\" asc\u00ec. Ri\u00e7eveivan asc\u00ec o tittolo onoifico de \"comes\" (\"inferior\") e de votte a \"comitiva primi ordinis\" asc\u00ec, e ean ciamm\u00e6 aloa \"comes et dux\" \u00f2 solo \"comes\". Inte l'ordinamento gerarchico stan fra-o conso e o proconso. In molti caxi i \"duces\" se rivelan da-i nommi comme mont\u00e6 pe-o so val\u00f4 da sordatti a gener\u00e6, mentre i governato\u00ee \u00e7iv\u00ee son in gennere romoen. A-i ordi di \"duces\" gh'\u00e8 e truppe de guarnixon inte provin\u00e7e (\"riparienses, limitanei, duciani\"), mentre i \"palatini\" e \"comitatenses\" de l'ezer\u00e7ito de campagna dipendeivan da-i \"magistri militum\", che poeivan per\u00f2 mettili in caxo de bez\u0153ugno a dispoxi\u00e7ion di \"duces\": da p\u0153u una lezze de l'imperat\u00f4 d'Oriente Anastaxo a stabil\u00ec into 492 che e truppe mobbile fo\u00eesan a-i ordi do \"dux\" da provin\u00e7a inta qu\u00e6 s'atrovavan. O \"dux\" l'\u00e8 sottoposto a-o \"magister militum\", ma pe l'arollamento e o mantegnimento de truppe o dipende asc\u00ec da-o governat\u00f4 \u00e7iv\u00ee; ghe spettava a giurisdi\u00e7ion pen\u00e2, ciu tardi a \u00e7iv\u00ee asc\u00ec, solo in sc\u00ee milit\u00e6. O doveiva erizze e fortifica\u00e7ioin, construe e flottigge in sc\u00ee sciummi de confin, prest\u00e2 man forte pe-a represcion de rivolte e a persecu\u00e7ion di erettichi e paghen, f\u00e2 cacci\u00e2 e f\u00eae pe-i spetaccoli. O g'aiva 'n \u00f3fi\u00e7\u00e7io con di impieg\u00e6 non \u00e7ernui da l\u00ea e con l\u00ea responsabbili e quindi interess\u00e6 a sorveggi\u00e2lo.\nMedioevo.\nO prin\u00e7ippio da distin\u00e7ion netta fra a gerarch\u00eda milit\u00e2 (rapresent\u00e2 da-i \"duces\") e a gerarch\u00eda \u00e7iv\u00ee (rapresent\u00e2 da-i goernoei da provin\u00e7ia) introduto da-o Diocre\u00e7ian, o no l'ariesc\u00ec a persciste longotempo inta so integrit\u00e6: e condi\u00e7ioin m\u00e2seg\u00fbe di confin de l'imp\u00eao fe\u00e7\u00e7an sci che in quarche regioin se p\u00e6zesse imposcibile o mantegnimento da distin\u00e7ion fra e doe gerarchie e necessaio acentr\u00e2 i poei \u00e7iv\u00ee asc\u00ec sorve \u00e7erte provin\u00e7e inte moen di comandanti milit\u00e6. Cosc\u00ec acheite in Itallia asc\u00ec, doppo l'invaxon longobarda, percose i teritoi ancon sogetti a l'imp\u00eao bizantin s'andon riordinando inte de circonscri\u00e7ioin n\u0153uve avente a cappo un \"dux\", o qu\u00e6 o l'acentrava in l\u00ea e o l'exer\u00e7itava inti termi do proppio \"ducatus\" otr'a-i poei milit\u00e6 quelli \u00e7iv\u00ee, aministrativi, giudi\u00e7iai e finan\u00e7iai asc\u00ec. D'\u00e2to a-i varri \"duces\" stava l'ezarca de Ravenna fornio l\u00ea asc\u00ec de poei milit\u00e2 e \u00e7iv\u00ee. Ciu tardi, quandi a prescion longobarda e franca se fe\u00e7\u00e7an ciu forte e o poei centr\u00e2 de Constantinoppoli o s'indebol\u00ec, \u00e7erti de sti ducati s'andon progrescivamente rendendo demaninman ciu aotonnomi, demodoch\u00e9 o ducca o se transform\u00f2 in sovran con tittolo e carrega ereditai; sto fenommeno o se veific\u00f2 in particol\u00e2 a Nappoli. I teritoi arest\u00e6 sogetti a-a diretta sovranit\u00e6 bizanti\u00f1a (a Si\u00e7illia, a Calabbria, a Puggia) fun invece riorganizz\u00e6 durante o sec. X inte de n\u0153uve circonscri\u00e7ioin dite \"temi\", a ciaschedu\u00f1a de qu\u00e6 gh'ea preposto un \u03c3\u03c4\u03c1\u03b1\u03c4\u03b7\u03b3\u03cc\u03c2, soventi denominao \u03b4\u03bf\u03cd\u03be.\nRepubbriche main\u00e6.\nInte repubbriche main\u00e6 de Vene\u00e7\u00e7ia e de Zena o l'ea o tittolo riservao a-o cappo de Stato.\nA Vene\u00e7\u00e7ia in sci\u00f4 fin\u00ee do sec. VII a-i tribun bizantin, che goernavan e izoe magio\u00ee, fu sostitoio pe ele\u00e7ion popol\u00e2 un cappo \u00e7iv\u00ee unnico, \"dux\" (in vene\u00e7ian \"doxe\", pr. /'doze/), rent'a-o qu\u00e6 gh'ea 'n cappo milit\u00e2 unnico, o \"magister militum\". P\u00f3o Lu\u00e7io (\u00f2 Paolu\u00e7\u00e7o) Anafesto o fu o primmo duxe into 691. Doppo l'ocixon do ter\u00e7o duxe pi \u0153uvia de famigge tribuni\u00e7\u00e7ie che vossan repigi\u00e2 o poei, s'elesse pe \u00e7inque anni soo che di meistri di milliti anno\u00e6, ma o poppolo o l'impoze o ritorno a-o \"dux\" (742) e o nomme o no fu cangiao mai ciu.\nA Zena o 23 sett. 1339, tra i \u00e7iten, ch'asp\u00eat\u00e2van a nommina de l'abao do p\u0153uvo, una voxe a cri\u00f2: \"F\u00e6 abao o Scimon Boccaneigra\", ma l\u00ea o refi\u00f2 percose, no essendo de famiggia plebea, o no poeiva crov\u00ee sta c\u00e0rrega. Aloa quarchedun o cri\u00f2: \"F\u00e6o duxe!\", e l\u00ea, avoxao duxe, o l'a\u00e7et\u00f2 (de ch\u00ec sai\u00e6 nasciuo o moddo de d\u00ee: \"Avox\u00e6me che s\u00f3 duxe\"). Quest'a fo\u00ec 'n'evidente imita\u00e7ion di ordenamenti vene\u00e7ien, produta probabilmente da 'n movimento preparao da-o Boccaneigra e da-i amixi so. \nO nomme do primmo magistrato zeneize o no cangi\u00f2 ciu e o fu soltanto sospeizo inti intervalli inti qu\u00e6 e domina\u00e7ioin strang\u00eae ean raprezent\u00e6 da di governato\u00ee.\nA Vene\u00e7\u00e7ia, comm'a Zena, i moddi d'ele\u00e7ion fun vari\u00e6 ciu votte e compric\u00e6 ciu tardi con de scingol\u00e6 alternative de vota\u00e7ioin e de sciortezzi d'eletto\u00ee pi ariv\u00e2 a-a \u00e7ernia de pochi nommi, tra-i qu\u00e6 se votava into Maggi\u00f4 Conseggio.\nA Vene\u00e7\u00e7ia o duxe, ch'o fu delongo de famiggia patri\u00e7\u00e7ia, o tegniva a dignit\u00e6 a vitta ni poeiva renon\u00e7i\u00e2, zuava a promiscion dug\u00e2, ch'a contegniva e lezze, sempre ciu streite, form\u00e6 sucescivamente in sce l'\u00f3fi\u00e7\u00e7io so: into 1501 s'instito\u00ec i inquixito\u00ee do duxe defonto.\nA Zena scin a-o 1528 o duxe o g'aiva da \u00ease de famiggia popol\u00e2, da-o 1413 de parte ghibelli\u00f1a asc\u00ec, o zuava sorve \u00e7erte reggole e sorve i statuti e o duava a vitta. Doppo a riforma f\u00e6ta in quell'anno da-o Dria Doia, o dux\u00e6go asc\u00ec o fu riservao a-e famigge patri\u00e7\u00e7ie, o fu reduto a bienn\u00e2 e s'introdusse pe-o duxe asc\u00ec i scindicato\u00ee supremmi.\nL'aotorit\u00e6 do duxe, da prin\u00e7ippio ben larga, a sub\u00ec in tutte doe e \u00e7itt\u00e6 de progrescive limita\u00e7ioin e a se ridusse \u00e0 \u00ease soltanto form\u00e2. Fu sucescivamente prescrito che-o duxe o no po\u00ease deliber\u00e2 \u00f2 provedde ninte, ni ri\u00e7eive nisciun, ni scrive ni leze de lettie da solo sen\u00e7a quarche conseg\u00ea. A-e sedute di coleggi o l'ea inviao, ma o g'aiva a Vene\u00e7\u00e7ia soo che 'n voto comme ciaschedun di atri membri, a Zena do\u00ee, e a so prezen\u00e7a a no l'ea indispensabbile: o conserv\u00f2 quarche parte\u00e7ipa\u00e7ion a l'\u0153uvia giudi\u00e7iaia e polittica de supremme magistratue. Fu proibio de ciamm\u00e2lo atrimenti che \"mess\u00ea ro duxe\" (\"messer lo doxe\"), no segn\u00f4 \u00f2 prin\u00e7ipe; a Vene\u00e7\u00e7ia fu vietao d'inzenogi\u00e2seghe davanti: inta prattica o g'aiva nomme de prin\u00e7ipe, a Vene\u00e7\u00e7ia \"serenissimo\" da-o sec. XII, a Zena primma \"illustriscimo\" e \"e\u00e7elentiscimo\" e da-o sec. XVII \"seeniscimo\" asc\u00ec. O no poeiva sciort\u00ee de pala\u00e7\u00e7io che inti tempi fiss\u00e6 da-o \u00e7eimoni\u00e2 e in forma solenne; in forma priv\u00e2 solo se acompagnao \u00f2 con particol\u00e2 licen\u00e7ia pi and\u00e2 f\u0153ua de \u00e7itt\u00e6 a ripoz\u00e2. A tutti doi i duxi s'adatta a defini\u00e7ion ch'a fu d\u00e6ta pe-o vene\u00e7ian: \"rex in purpura, senator in curia, in urbe captivus, extra urbem privatus\".\nA pompa esteri\u00f4, segge che-o duxe o sezesse \u00f2 ch'o sciortisse, a l'and\u00f2 invece crescendo. In tutte doe e \u00e7itt\u00e6 o portava delongo de veste scarlatte, manto e coll\u00e6n d'armellin. O cr\u0153uvicappo o l'ebbe particol\u00e2 importan\u00e7a e o duxe zeneize o no poeiva scrov\u00eese che inan\u00e7i a di prin\u00e7ipi ben superio\u00ee.\nO vene\u00e7ian o g'aiva un capello de forma speci\u00e2 de origgine bizanti\u00f1a, ciammao \"corno\", inte \u00e7eimonnie benben ornao de prie pre\u00e7ioze. O zeneize o g'aiva 'na beretta qu\u00e6a orn\u00e2 de 'n \u00e7ercio indoao inti \u00f3caxoin ciu solenne e o n'\u00f3t\u00e8gne o riconoscimento da'o Carlo V, quande into 1536 o ghe confei espressa facort\u00e6 de d\u0153uvi\u00e2 i abbiti e e insegne dug\u00e6. Da-a segonda meit\u00e6 do sec. XVII, doppo che i Zeneixi elessan a Madonna a so regi\u00f1a (1635), i duxi d\u0153uvion de veste de f\u0153uzza ciu vexi\u00f1a a-e re\u00e6 e coro\u00f1a reggia insce-a beretta e insce-i stemmi.\nA dignit\u00e6 e l'ofi\u00e7\u00e7io do duxe, a diata da so carrega (e, a Vene\u00e7\u00e7ia, i teritoi limittrofi a-a capit\u00e2 asc\u00ec) a l'ea dita dux\u00e6go.\nA mog\u00ea do \"doxe\" vene\u00e7ian a l'ea dita \"dogaressa\", mentre quella do duxe zeneize a l'ea dita duxessa.\nInti encommi dug\u00e6 pubric\u00e6 pe l'ele\u00e7ion di duxi de Zena a paola \"duxe\" primma do '700 a l'\u00e8 traduta in toscan con \"duce\" e into '700 con \"doge\".\nO repiggio do terme in Et\u00e6 contempoannia.\nInte l'ambito di movimenti scindacalisteghi da fin do sec. 19\u00b0 e do prin\u00e7ippio do sec. 20\u00b0, e sorvettutto into scindacalismo rivolu\u00e7ionaio, a qualiffica de duxe a l'ea d\u00e6ta a quelli che crovivan de carreghe direttive inte scingole organizza\u00e7ioin operaie \u00f2 che desgugeivan \u0153uvia de goidda, inta stampa \u00f2 inta cia\u00e7\u00e7a, inti rigoardi di laoei a quelle aderenti. A quest'uzo va riconduto l\u2019atribu\u00e7ion do tittolo de duxe (\"duce\") a-o Benitto Mussolin qu\u00e6 cappo do movimento fascista, sciben che, ciu tardi, d\u00e6to a tenden\u00e7a fascista a f\u00e2 rivive uxi e nommi de l'antiga Romma, inte sto tittolo asc\u00ec se ghe vosse raviz\u00e2 un reciammo a-a romanit\u00e6. T\u00e2 atribu\u00e7ion a l'assunse val\u00f4 giuridico-constitu\u00e7ion\u00e2 da-o 1938, quande o Mossolin o fu \u00f3fi\u00e7ialmente dexignao inti atti pubbrichi comme \u00abcappo do governo e duxe do fascismo\u00bb."}
{"id": "15191", "revid": "12052", "url": "https://lij.wikipedia.org/wiki?curid=15191", "title": "Zorzo Adorno", "text": "Zorzo Adorno (Zena 1350 \u2013 1430) (italiano: \"Giorgio Adorno\") o l'\u00e8 st\u00e6to o 22\u00b0 duxe do Comun de Zena da-o 27 mar\u00e7o 1413 a-o 23 mar\u00e7o 1415."}
{"id": "15192", "revid": "12052", "url": "https://lij.wikipedia.org/wiki?curid=15192", "title": "Tomaxo Fregoso", "text": "Tomaxo Fregoso (Zena 1370 \u2013 Sann-a frev\u00e2 1453) (italian: \"Tomaso di Campofregoso\"), o l'\u00e8 st\u00e6to o 24\u00b0 duxe do Comun de Zena da-o 4 luggio 1415 a-o 23 novembre 1421, o 26\u00b0 da-o 3 arv\u00ee 1436 a-o 24 mar\u00e7o 1437, e o 28\u00b0 da-o 24 mar\u00e7o 1437 a-o 18 dexembre 1442.\nV\u00ectta.\nFiggio do duxe Peo Fregoso (1330-1404)."}
{"id": "15193", "revid": "12052", "url": "https://lij.wikipedia.org/wiki?curid=15193", "title": "Bernab\u00e8 Guan", "text": "Bernab\u00e8 Guan (Levanto 1370 \u2013 Zena 1454) (italiano: \"Barnaba Guano\") o l'\u00e8 st\u00e6to o 23\u00b0 duxe do Comun de Zena da-o 29 mar\u00e7o 1415 a-o 3 luggio 1415."}
{"id": "15201", "revid": "12052", "url": "https://lij.wikipedia.org/wiki?curid=15201", "title": "Isnardo Guarco", "text": "Isnardo Guarco (Zena 1380 \u2013 1458) o l'\u00e8 st\u00e6to o 25\u00b0 duxe do Comun de Zena da-o 28 mar\u00e7o 1436 a-o 3 arv\u00ee 1436. O l'ea figgio do duxe Nichiozo Guarco e fr\u00e6 do duxe Antogno Guarco."}
{"id": "15202", "revid": "12052", "url": "https://lij.wikipedia.org/wiki?curid=15202", "title": "Battesto Fregoso (1380-1442)", "text": "Battesto Fregoso (Zena 1380 \u2013 20 zugno 1442) (italian: \"Battista Fregoso\") o l'\u00e8 st\u00e6to o 27\u00b0 duxe do Comun de Zena, pe 'n giorno, o 24 mar\u00e7o 1437.\nV\u00ectta.\nO l'ea o figgio do duxe Peo Fregoso (1330-1404) e fr\u00e6 do duxe Tomaxo Fregoso."}
{"id": "15203", "revid": "12052", "url": "https://lij.wikipedia.org/wiki?curid=15203", "title": "Raff\u00e6 Adorno", "text": "Raff\u00e6 o Raff\u00e8 Adorno (Zena 1375 - luggio 1458) (italiano: \"Raffaele Adorno\") o l'\u00e8 st\u00e6to o 29\u00b0 duxe do Comun de Zena da-o 28 zen\u00e2 1443 a-o 4 zen\u00e2 1447.\nV\u00ectta.\nO l'ea figgio do duxe Zorzo Adorno e nevo do duxe Antoniotto Adorno (1340-1398)."}
{"id": "15204", "revid": "12052", "url": "https://lij.wikipedia.org/wiki?curid=15204", "title": "Bernab\u00e8 Adorno", "text": "Bernab\u00e8 Adorno (Zena 1385 \u2013 1459) (italiano: \"Barnaba Adorno\") o l'\u00e8 st\u00e6to o 30\u00b0 duxe do Comun de Zena da-o 4 zen\u00e2 1447 a-o 30 zen\u00e2 1447."}
{"id": "15205", "revid": "2355", "url": "https://lij.wikipedia.org/wiki?curid=15205", "title": "Toian", "text": ""}
{"id": "15206", "revid": "2355", "url": "https://lij.wikipedia.org/wiki?curid=15206", "title": "A Pria", "text": ""}
{"id": "15207", "revid": "1042", "url": "https://lij.wikipedia.org/wiki?curid=15207", "title": "Giustennixe", "text": ""}
{"id": "15208", "revid": "937", "url": "https://lij.wikipedia.org/wiki?curid=15208", "title": "Arbiss\u0153ua", "text": ""}
{"id": "15209", "revid": "1144", "url": "https://lij.wikipedia.org/wiki?curid=15209", "title": "Monnego", "text": ""}
{"id": "15210", "revid": "2355", "url": "https://lij.wikipedia.org/wiki?curid=15210", "title": "Sarza\u00f1a", "text": ""}
{"id": "15211", "revid": "937", "url": "https://lij.wikipedia.org/wiki?curid=15211", "title": "Arbiss\u0153a", "text": ""}
{"id": "15212", "revid": "1042", "url": "https://lij.wikipedia.org/wiki?curid=15212", "title": "Baistrin", "text": ""}
{"id": "15213", "revid": "12052", "url": "https://lij.wikipedia.org/wiki?curid=15213", "title": "Galioto do Caretto", "text": "Galioto do Caretto, marcheize do Fin\u00e2 (\u2020 Quimper, zugno 1450). \nV\u00ectta.\nFiggio primogenito de Lazz\u00e6n (II), marcheize do Fin\u00e2, e de 'na Catt\u00e6\u00f1a - da qu\u00e6 ignoremmo a casadda - o nascette a-a fin do secolo XIV; o l'ebbe comme fr\u00e6 Zorzo, Zane, Carlo, Artuxo, Zan Lazz\u00e6n e Giacomo (\u00f2 Zanon). Morto o po\u00e6 combattendo pe a Repubbrica de Zena inta conquista de l'izoa d'Elba (primmi d'agosto do 1412), a l\u00ea successe o Galioto, ancon minorenne e affidao a-a tutela do barba paterno Nichiozo. Durante a so rezen\u00e7a, i sudditi do Fin\u00e2 se rebellon contra e preteize fisc\u00e6 di so segno\u00ee e \u00f3t\u00e8gnan che venisse abolio e imposte strazordenaie gravante in sce liatri, in particol\u00e2 quelle domand\u00e6 in \u00f3caxon do maiezzo de donne componente a famiggia marchion\u00e2 \u00f2 in \u00f3caxon de speize milit\u00e6. Into 1413 o Nichiozo o dovette svent\u00e2 un tentativo de corpo de man compio da Zorzo Adorno e da Marco do Caretto pe impadron\u00eese do fe\u00fcdo, in sci\u00f4 qu\u00e6 quest'urtimo o vantava di driti; o cian o fall\u00ec e o Marco o fu catturao. Int'o m\u00e6ximo anno, gra\u00e7ie a l'apoggio de l'impiao Scigismondo, chinao into fratempo in Itallia, o Galioto poette veddise riconosciuo quelli driti a-i qu\u00e6 o l'ea st\u00e6to costreito a rinon\u00e7i\u00e2 l'anno avanti pe a rivotta di so sudditi.\nCon diploma do 13 dexembre 1413, otr'a \u00e7o, a l\u00ea e a-i so fr\u00e6, ancon in min\u00f4 et\u00e6, o Scigismondo o riconobbe o fe\u00fcdo de Castel Gavon e de doi ter\u00e7i do marchesato. Vegnuo maggiorenne, o Galioto o raffor\u00e7\u00f2 i so ligammi co-a corte viscontea, deventando inti anni seguenti un averto sostegnit\u00f4 di amie espanscionisteghe do ducca Feipo Maia, in lotta co-a Repubbrica de Zena e, in moddo particol\u00e2, co-i Fregoxi. Into 1421, insemme co-o fr\u00e6 Zorzo, o s'impegn\u00f2 a arm\u00e2 doe galee pe o Visconti, equipaggiandoe pe a gu\u00e6ra contra Tomaxo Fregoso.\nInto dexembre, vegnuo o ducca de Milan segn\u00f4 de Zena, a-o Galioto fu afiao l'aministra\u00e7ion da Pria, Giustennixe e Toian, da l\u00ea in preceden\u00e7a \u00f3cup\u01fd e no ancon restituie a-a Repubbrica zeneize. Doi anni doppo, o forn\u00ec a-o Carmagn\u0153ua, governao de Zena, una nave pe-a spedi\u00e7ion diretta a-a votta de Nappoli, donde a re\u00f1a Zana l'ea assedi\u00e2 da Arfonso d'Aragon. O conlabo\u00f2, otr'a \u00e7o, attivamente, pe difende l'\u00f3cupa\u00e7ion viscontea de Zena da-i atacchi port\u00e6 da-i seguaxi do Fregozo. O Galioto o fu assediao a Villan\u0153uva, ma o l'ariesc\u00ec a invi\u00e2 de truppe a Monnego e a difende Arbiss\u0153ua.\nComme premmio pe questo agiutto, o Visconti o lev\u00f2 a Zorzin do Caretto, segn\u00f4 de 'na ter\u00e7a parte do Fin\u00e2, a so quota insci-\u00f4 marchezato e, o 20 de mazzo 1429, o l'assegn\u00f2 a-o Galioto: a sto moddo, o fra\u00e7ionamento do fe\u00fcdo, avegnuo inte l'urtimo quarto do secolo XIV a pr\u0153uvo a de lotte interne a-a famiggia caretesca, o poeiva conscider\u00e2se superao; o Fin\u00e2 o torn\u00f2 a \u00ease un picceno territoio de noteive importan\u00e7a strategica e commer\u00e7i\u00e2, comme porto riviasco sotr\u00e6to a-o controllo zeneize. Questo particol\u00e2 rollo economico (intenso dev\u00e8gne into fe\u00fcdo o traffego da s\u00e2, diretto verso o retrot\u00e6ra padan, che a Repubbrica de Zena a consciderava comme traffego de contrabando, perch\u00e8 sottr\u00e6to a-o so monopolio) e i conseguenti inevitabili scontri de interesse che \u00f3p\u00f4san o Galioto a Zena, qualunque ne foise o segn\u00f4, spiegan i contrasti tra o marcheize e a Repubbrica, anche quande o Visconti o fu patron da \u00e7itt\u00e6.\nInto 1429 o Galioto o l'impose che a s\u00e2 trasport\u00e2 da Noi, porto fedele a-a Repubbrica zeneize, a Malle e a Cancre, centri da\u00e7iai da l\u00ea controll\u00e6 e posti insci-\u00e2 stradda monta\u00f1a diretta a-a cianua pada\u00f1a, foise asogetao a un tributo, nonostante che da secoli (comme fe\u00e7\u00e7e \u00f3serv\u00e2 o governo zeneize) a stradda a foise diciar\u00e2 libera pe i traffeghi da \u00e7itt\u00e6. Otr'a \u00e7o, o Galioto o pose o blocco commer\u00e7i\u00e2 a Noi, o qu\u00e6 porto o constitoiva un concorente peigozo pe o Fin\u00e2 pe o rifornimento de zone appenni\u00f1iche retrostante. Solo doppo di numioxi interventi presso de l\u00ea pe \u00f3tegn\u00ee a revoca di provedimenti, inte l'otobre do 1430 o Galioto o fe\u00e7\u00e7e marcia inder\u00ea; tuttavia, o mant\u00e8gne sotta o so controllo e tr\u00e6 localit\u00e6 a l\u00ea afid\u00e6 da-o Visconti e o no e consegn\u00f2 a-a Repubbrica de Zena, nonostante che foise descheito o terme fissao pe a so restitu\u00e7ion.\nScciupao a gu\u00e6ra tra o Visconti e Firen\u00e7e, into 1431 o Galioto o providde a proteze Zena da un poscibile attacco do marcheize do Monferr\u00e2; l'anno seguente o conlabo\u00f2 a l'alestimento de 'na flotta da mand\u00e2 in socorso de Scio, assedi\u00e2 da-i Vene\u00e7ien. Into 1434, sciu intervento di Visconti, st\u00e6to solle\u00e7itao ciu votte in t\u00e2 senso da-o governo zeneize, o Galioto o fu constreito a restitu\u00ee l'aministra\u00e7ion da Pria, Toian e Giustennixe; no pe questo, tuttavia, dimino\u00ec a tenscion tra o marcheize e Zena, pe o momento fren\u00e2 da-o controllo visconteo insci-\u00e2 \u00e7itt\u00e6.\nQuande into dexembre 1435 ebbe termine o dominio do Feipo Maia a Zena, mentre o Piccinin o devastava e Rivee co-e truppe milaneize, o Galioto o prefei pe o momento acord\u00e2se co-o n\u0153uvo governo zeneize: in cangio da so ne\u00fctralit\u00e6 o l'\u00f3t\u00e8gne a ratiffica di proppi privileggi e a riconferma de l'investitua do Fin\u00e2 pe a parte de propiet\u00e6 da Repubbrica. Into mar\u00e7o 1436 o so intervento foscia o zov\u00f2 a-o razonzimento de 'na tregoa tra Zena e o Piccinin. Co-o Galioto a Repubbrica a tent\u00f2 asc\u00ec d'ariv\u00e2 a un acordio milit\u00e2, ma i coloqqui tra o marcheize e o Galioto Lomellin, so zenne e inviao zeneize, no arivon a di risurt\u00e6 concreti, bench\u00e9 in cangio do so apoggio ghe foise promisso l'aministra\u00e7ion do vescovato d'Arbenga vitta natur\u00e2 duante. O n\u0153uvo duxe Tomaxo Fregoso inte l'arv\u00ee do 1436 o l'invi\u00f2 un'atra delega\u00e7ion into Fin\u00e2 pe repigi\u00e2 e tratative co-o Galioto; de f\u00e6to, o poeiva dispo\u00f1e de un modesto contingente de truppe e de 'na piccena flotta, che ean suffixenti, tuttavia, a difende a Rivea de Ponente da-i attacchi viscontei. \nBench\u00e9 o l'arestesse \u00f3fi\u00e7ialm\u00e8nte ne\u00fctr\u00e2, d'arescozo o l'agiut\u00f2 o Piccinin, co-o qu\u00e6 o l'ea apr\u0153uvo a combatte so fr\u00e6 Zane. Fallia a campagna do condut\u00ea visconteo in Ligurria aomanco pe quello momento, o duxe Fregozo o l'attu\u00f2 una serrie de mezue restritive inti confronti do Galioto e o l'organiz\u00f2 contra de l\u00ea una campagna milit\u00e2 (1437); i opia\u00e7ioin, tuttavia, no poettan \u00ease condute con decixon, perch\u00e9 o Fregozo o dovette frontez\u00e2 una n\u0153uva spedi\u00e7ion do Piccinin, a-e preize co l'assedio de Sarza\u00f1a. Into zugno, aprofitando do f\u00e6to che Noi a l'ea arest\u00e2 prescidi\u00e2 da pochi ommi, essendo st\u00e6ti i atri invi\u00e6 inta Rivea de Levante, o Galioto o tent\u00f2 un corpo de man pe impadron\u00eese da \u00e7itt\u00e6, ma sen\u00e7a sucesso, nonostante i rinfor\u00e7i f\u00e6tighe pervegn\u00ee da-o Visconti.\nInto settembre, o governo zeneize o decise de procede a un urtei\u00f4 sfor\u00e7o milit\u00e2 pe conquist\u00e2 o Fin\u00e2; se allest\u00ec un exer\u00e7ito, a cappo do qu\u00e6 fu posto Zane Fregoso, fr\u00e6 do duxe (ottobre 1437).\nI opia\u00e7ioin, a-o prin\u00e7ippio, fun favoeive a Zena ch'a l'\u00f3cup\u00f2 L\u0153ua, bench\u00e9 o Galioto o l'ariescisse a aroll\u00e2 di ommi into retrot\u00e6ra padan pe rinfor\u00e7\u00e2 e so truppe. Cheito marotto o Fregozo, l'indiscipri\u00f1a e o sbando finin co-o blocc\u00e2 l'avan\u00e7\u00e2 zeneize, tanto che o Galioto o poette \u00f3cup\u00e2 a Pria. Into 1438 a campagna milit\u00e2 a ristagn\u00f2, anche perch\u00e9 o peigo rapresentao da-o Piccinin, sempre attivo inta Rivea de Levante, o l'\u00f3brig\u00f2 o governo zeneize a dirott\u00e2 i sfor\u00e7i in questa dire\u00e7ion. E devasta\u00e7ioin e o blocco commer\u00e7i\u00e2 provocao da-a gu\u00e6ra into Ponente sponcion arcu\u00f1e Comunit\u00e6 a domand\u00e2 a-o duxe o permisso d'accord\u00e2se co-o marcheize, de moddo da no interompe do tutto i traffeghi commer\u00e7i\u00e6. Into zugno Zane Fregozo o v\u00e8gne torna posto a cappo da spedi\u00e7ion contra o Gaioto; inte l'agosto, fu catturao Piro do Caretto, segn\u00f4 de Baistrin e feo aversaio di Fregoxi; una controfensciva ghi\u00e2 da-o capitan visconteo \u00c7\u00e8sao Martinengo e da Zane, fr\u00e6 do Galioto, a fall\u00ec; o 12 ottobre o Galioto o prefei ariv\u00e2 a un accordio co-o duxe, firmando una tregoa e impegnandose a espelle da-o so teritoio i estrinseghi zeneixi. L'anno seguente, mentre proseguiva a campagna viscontea contra Zena, o Galioto o prefei rest\u00e2 inattivo, ariescindo a \u00f3tegn\u00ee abilmente di vantaggi segge da-o ducca de Milan segge da-a Repubbrica zeneize, contra a qu\u00e6 o se limit\u00f2 a atto\u00e2 una serie de provoca\u00e7ioin, ma sen\u00e7a zonze a-o scontro front\u00e2. Into 1441 o se decise a intr\u00e2 inta liga tesciua da Battesto Fregoso, rebello a-o duxe so fr\u00e6, e ch'a vidde riunii i Catalen e i Ni\u00e7ardi, sudditi do ducca de Savoia.\nInto dexembre a paxe tra o Visconti e Zena a segn\u00f2 a fin di ostilit\u00e6. Aprofitando de l'arembo aragoneize e visconteo, o marcheize o continu\u00f2 a ascidi\u00e2 i traffeghi da Repubbrica con di a\u00e7ioin de piccena pirataja. Questo no imped\u00ec che into 1443, comme rapresentante do ducca de Milan, o strenzesse un'alian\u00e7a difensciva co-o duxe de Zena Raff\u00e8 Adorno. Quattro anni doppo, aprofitando da crixi atravers\u00e2 da-o ducato de Milan pe a morte do Feipo Maia Visconti, a Repubbrica de Zena, guid\u00e2 da Zane Fregoso, a decise de resciorve definitivamente o problema do Fin\u00e2, eliminando o molesto marcheize. Falio varri tentativi de accordio (o Fregozo o propose o maiezzo tra l\u00ea e Nichiozi\u00f1a, figgia do Galioto, ch'o rebutt\u00f2 a proposta; p\u00e6gia sciorte ebbe a recesta che o Galioto o se limitesse a riconosce, aomanco formalmente, a sovranit\u00e6 de Zena in sce 'n ter\u00e7o do so fe\u00fcdo e in sce Giustennixe), a Repubbrica a l'aspresci\u00f2 i preparativi e a l'ariesc\u00ec abilmente a dividde a consciortaja di Careteschi che, z\u0153umo\u00e6 smeni\u00e7\u00e7\u00e6 inte de minuscoe segnoie de vilaggio in sce i Appennin e in sce i Arpe ligure, costitoivan, se unii, una for\u00e7a milit\u00e2 de 'na quarche entit\u00e6.\nA cappo de l'ezer\u00e7ito zeneize fu posto Peo Fregoso, figgio do q. Batesto e nevo do Tomaxo, ch'o comen\u00e7\u00f2 i opia\u00e7ioin into dexembre, ponendo l'asseddio a-o Castelfranco. A campagna milit\u00e2 a fu in parte finan\u00e7i\u00e2 co-a confisca de rendie che spettavan a-i abitanti do Fin\u00e2 pe i so depoxiti inte Compie de S. Zorzo. Into zen\u00e2 1448 o Castelfranco o se reize. Comen\u00e7\u00f2, cosc\u00ec, i opia\u00e7ioin contra o Fin\u00e2, assediao e sottoposto a bombardamento de prie co-in mort\u00e2 pe dix\u0153utto giorni. O Galioto tent\u00f2 de \u00f3tegn\u00ee di agiutti da-o re de Fran\u00e7a Carlo VII, ch'o l'invi\u00f2 di cavagei, ma in numero insuffixente a ristabil\u00ee l'equilibbrio de for\u00e7e. Giustennixe asc\u00ec, assedi\u00e2 da l'ezer\u00e7ito zeneize e difeiza da Zane, fr\u00e6 do Galioto, a cheite: Zane, insemme a di atri esponenti da famiggia, o fu preizo prexon\u00ea e, doppo varrie pose, conduto in prexon a Lerxi. \nDurante l'assedio do Fin\u00e2, Banni\u00f1a (\u00f2 Catt\u00e6\u00f1a), mogg\u00ea do marcheize, a fu feria gravemente a una gamba. Ben fito e vettovagge v\u00e8gnan a manc\u00e2, ni zov\u00f2 a-a scitua\u00e7ion l'agiutto \u00f3f\u00e8rto da Onoao Lascaris, conte de Vintimiggia e zenne do Galioto, ch'o providde a riforn\u00ee o Fin\u00e2 de gran da-a Proven\u00e7a. Morto o duxe Zane Fregozo e successoghe o fr\u00e6 Lodovico, a campagna a continu\u00f2 con energia. Into frev\u00e2 1449, l'exer\u00e7ito zeneize o tent\u00f2 un corpo de man in sce Castel Gavon pe cattur\u00e2 o marcheize, doppo avei corotto di so seguaxi: de n\u0153utte, acortose do tentativo, o Galioto o se calum\u00f2 da-o barcon do castello, inciagandose de brutto, e o l'ariesc\u00ec a po\u00f1ise in sarvo a Malle e da p\u0153u a l'Art\u00e2, donde o poette cu\u00e2 a feja riport\u00e2 into fuzz\u00ee. Into corpo de man, tuttavia, fu catturao a mogg\u00ea e tr\u00e6 figge do marcheize.\nInto mazzo, risurtao inutili i tentativi compii da-o Galioto pe \u00f3tegn\u00ee di agiutti da-a corte sabaoda, o Fin\u00e2 o se reize. Into luggio, o se rec\u00f2 torna a Torin, donde o seppe da morte da mogg\u00ea, e da p\u0153u o repar\u00f2 in Fran\u00e7a. Comen\u00e7\u00f2 cosc\u00ec e so peregrina\u00e7ioin in t\u00e6ra strangea, in \u00e7erchia de quarche oegia favoeive a-i so fumoxi progetti de riconquista do fe\u00fcdo perduo. A Bourges o fu ospite de Jacques C\u0153ur, tezo\u00ea do re; o l'\u00f3t\u00e8gne asc\u00ec aodien\u00e7a da Carlo VII, ma sen\u00e7a risurt\u00e6 concreti; a Rouen, da p\u0153u, o l'incontr\u00f2 o fr\u00e6 Zane, l\u00ea asc\u00ec repao in Fran\u00e7a doppo ese st\u00e6to libiao da-a prexon de Lerxi. O Galioto o \u00e7erc\u00f2, otr'a \u00e7o, d'avei di coloqqui co-o ducca de Bretagna, sperando d'\u00f3tegn\u00ee da l\u00ea un apoggio pe o so progetto de riconquista do Fin\u00e2; o ducca, impegnao inte di preparativi milit\u00e6 contra i Ingreixi, o permisse a-o Galioto de arm\u00e2 de nave pe d\u00e2 a caccia a di convoi nemixi, prometendoghe parte do botin; co-o ricavao, de f\u00e6to, o Galioto o sperava de poei aroll\u00e2 e truppe necessaie pe l'impreiza da l\u00ea vaghez\u00e2. A-o largo da Gali\u00e7\u00e7ia o s'imbatt\u00e8 inte 'n convoio de nave da carego todesche, che fun assalie pe ricav\u00e2ne preiza; int'o scontro ch'o ne segu\u00ec, o fu corpio mortalmente.\nSbarcao in sce-e coste da Bertagna, nonostante e cue asciddoe, o mo\u00ec into zugno do 1450 a Quimper e o fu sepelio a Vannes."}
{"id": "15215", "revid": "12052", "url": "https://lij.wikipedia.org/wiki?curid=15215", "title": "Zane Fregoso (1405-1448)", "text": "Zane Fregoso (Zena 1405 \u2013 16 dexembre 1448) (italiano: \"Giano Fregoso\" o \"Giovanni Fregoso\") o l'\u00e8 st\u00e6to o 31\u00b0 duxe do Comun de Zena da-o 30 zen\u00e2 1447 a-o 16 dexembre 1448.\nV\u00ectta.\nO l'ea nevo do duxe Tomaxo Fregoso. O mo\u00ec in carega."}
{"id": "15216", "revid": "12052", "url": "https://lij.wikipedia.org/wiki?curid=15216", "title": "Lodovigo Fregoso", "text": "Lodovigo Fregoso (Zena 1415 \u2013 Nissa 1489) (italiano: \"Lodovico Fregoso\") o l'\u00e8 st\u00e6to o 32\u00b0 duxe do Comun de Zena da-o 16 dexembre 1448 a-o 4 settembre 1450.\nV\u00ectta.\nO l'ea nevo do duxe Tomaxo Fregoso e fr\u00e6 do duxe Zane Fregoso (1405-1448)."}
{"id": "15217", "revid": "12052", "url": "https://lij.wikipedia.org/wiki?curid=15217", "title": "Peo Fregoso (1412-1459)", "text": "Peo (o \"Pero\") Fregoso (Zena 1412 \u2013 14 set\u00e9nbre 1459) (italiano: \"Pietro Fregoso\") o l'\u00e8 st\u00e6to o 33\u00b0 duxe do Comun de Zena da l'8 settembre 1450 a-o zen\u00e2 do 1458.\nV\u00ectta.\nO l'ea figgio do duxe Battesto Fregoso (1380-1442), nevo do duxe Tomaxo Fregoso e coxo do duxe Lodovigo Fregoso."}
{"id": "15218", "revid": "12052", "url": "https://lij.wikipedia.org/wiki?curid=15218", "title": "Prospeo Adorno", "text": "Prospeo (o \"Prospero\") Adorno (Zena 1428 \u2013 Asti 1485) o l'\u00e8 st\u00e6to o 34\u00b0 duxe do Comun de Zena da-o 12 mar\u00e7o 1461 a-o 17 luggio 1461."}
{"id": "15219", "revid": "12052", "url": "https://lij.wikipedia.org/wiki?curid=15219", "title": "Spinetta Fregoso", "text": "Spinetta Fregoso (Zena 1400 \u2013 Gavi 1467) o l'\u00e8 st\u00e6to o 35\u00b0 duxe do Comun de Zena da-o 18 luggio 1461 a-o 24 luggio 1461.\nV\u00ectta.\nO l'ea nevo do duxe Peo Fregoso (1330-1404)."}
{"id": "15220", "revid": "12052", "url": "https://lij.wikipedia.org/wiki?curid=15220", "title": "Paolo Fregoso", "text": "Paolo \u00f2 \"Poro\" Fregoso (Zena 1427 \u2013 Romma 22 mar\u00e7o 1498) o l'\u00e8 st\u00e6to ar\u00e7ivesco de Zena da-o 7 frev\u00e2 1453, 37\u00b0 duxe do Comun de Zena da-o 14 a-o 31 mazzo 1462, 39\u00b0 da l'8 zen\u00e2 1463 a l'arv\u00ee do 1464, carden\u00e2 da-o 1480, 41\u00b0 duxe de Zena da-o 25 novembre 1483 a-o 6 zen\u00e2 1488 e governat\u00f4 sotto a scignoria de Gian Galea\u00e7\u00e7o Maria Sfor\u00e7a da-o 6 zen\u00e2 1488 a-o 7 agosto 1488.\nV\u00ectta.\nO l'ea figgio do duxe Battesto Fregoso (1380-1442), coxo do duxe Lodovigo Fregoso e nevo do duxe Peo Fregoso (1330-1404)."}
{"id": "15221", "revid": "12052", "url": "https://lij.wikipedia.org/wiki?curid=15221", "title": "Battesto Fregoso (1450-1505)", "text": "Battesto Fregoso (Zena 1450 \u2013 Romma 1504) (italiano: \"Battista Fregoso\") o l'\u00e8 st\u00e6to o 40\u00b0 duxe de Zena da-o 26 novembre 1478 a-o 25 novembre 1483. \nV\u00ectta.\nO l'ea figgio de Peo Fregoso (1412-1459)"}
{"id": "15222", "revid": "12052", "url": "https://lij.wikipedia.org/wiki?curid=15222", "title": "P\u00eagi", "text": "P\u00eagi (in tabarchin: \"P\u00e9gi\") o l'\u00e8 'n quart\u00ea de Zena c'o g'\u00e0 26.629 abitanti. O l'\u00e8 st\u00e6to un com\u00fbne indipend\u00e9nte scin a-o 1926.\nSt\u00f6ia.\nInto XVI s\u00e9colo circa 300 famiggie de P\u00eagi \u00eaan part\u00ece pe coloniz\u00e2 l'iz\u00f4a de Tabarca e dedic\u00e2se a-a p\u00e9sca do co\u00e2lo. Into XVIII s\u00e9colo queste famiggie se son mesci\u00e6 a Carlof\u00f2rte e C\u00e4dasedda. Pe questa rax\u00f3n ancheu se parla anc\u00f3n, in questi do\u00ee com\u00fbni da Sardegna, o dialetto zen\u00e9ize antigo de P\u00eagi, d\u00eeto Tabarch\u00ecn. "}
{"id": "15223", "revid": "1211", "url": "https://lij.wikipedia.org/wiki?curid=15223", "title": "Arensen", "text": ""}
{"id": "15225", "revid": "1211", "url": "https://lij.wikipedia.org/wiki?curid=15225", "title": "Val Borb\u00eba", "text": ""}
{"id": "15229", "revid": "12052", "url": "https://lij.wikipedia.org/wiki?curid=15229", "title": "Paolo da Neuve", "text": "Paolo \u00f2 Poro da N\u00eauve (Neuve 1440 - Zena 10 l\u00f9ggio 1507) (italiano: \"Paolo da Novi\") o l'\u00e9 st\u00e6to o 46\u00b0 duxe de Zena da-o 10 a-o 27 d'arv\u00ee do 1507."}
{"id": "15230", "revid": "12052", "url": "https://lij.wikipedia.org/wiki?curid=15230", "title": "Zane Fregoso (1455-1525)", "text": "Zane Fregoso (Zena, 1455 - Brescia, 10 ag\u00f3sto 1525) o l'\u00e8 st\u00e6to o 43\u00b0 duxe de Zena da-o 29 zugno 1512 a-o 25 mazzo 1513."}
{"id": "15231", "revid": "12052", "url": "https://lij.wikipedia.org/wiki?curid=15231", "title": "Ottavian Fregoso", "text": "Otavian Fregoso (Zena 1470 \u2013 Ischia 1524) (italiano:\"Ottaviano Fregoso\") o l'\u00e8 st\u00e6to o 44\u00b0 duxe de Zena da-o 20 zugno 1513 a-o 7 settembre 1515."}
{"id": "15249", "revid": "12052", "url": "https://lij.wikipedia.org/wiki?curid=15249", "title": "Antoniotto Adorno (1479-1528)", "text": "Antonioto Adorno (Zena 1479 \u2013 Milan 12 set\u00e9nbre 1528) o l'\u00e8 st\u00e6to governat\u00f4 de Zena pe Loigi XII de Fransa into 1513 e o 45\u00b0 duxe de Zena da-o 31 mazzo 1522 a-i primmi d'agosto 1527. \nV\u00ectta.\nO l'\u00e8 st\u00e6to l'urtimo duxe co-a carega a vitta."}
{"id": "15250", "revid": "12052", "url": "https://lij.wikipedia.org/wiki?curid=15250", "title": "Oberto Cattannio Lazzao", "text": "Oberto Cattannio Lazzao (Zena 1473 - 10 dex\u00e9nbre 1533) o l'\u00e8 st\u00e6to o 46\u00b0 duxe da Repubbrica de Zena da-o 12 \u00f2t\u00f4bre 1528 a-o 4 zen\u00e2 1531.\nV\u00ectta.\nO primmo con carega biennale, d\u00f2ppo a riforma do Dria Doia."}
{"id": "15251", "revid": "12052", "url": "https://lij.wikipedia.org/wiki?curid=15251", "title": "Battesto Spinnoa", "text": "Battesto Spinnoa \u00f2 Spinnora (Zena 1472 \u2013 1539) (italiano: \"Battista Spinola\") o l'\u00e8 st\u00e6to o 47\u00b0 duxe da Repubbrica de Zena da-o 4 zen\u00e2 1531 a-o 4 zen\u00e2 1533.\nV\u00ectta.\nO segondo con c\u00e0rega biennale."}
{"id": "15252", "revid": "12052", "url": "https://lij.wikipedia.org/wiki?curid=15252", "title": "Battesto Lomellin", "text": "Battesto Lomellin (Zena 1460 \u2013 1540) o l'\u00e8 st\u00e6to o 47\u00b0 duxe da Repubbrica de Zena da-o 4 zen\u00e2 1533 a-o 4 zen\u00e2 1535, o terso co-a c\u00e0rega biennale."}
{"id": "15253", "revid": "12052", "url": "https://lij.wikipedia.org/wiki?curid=15253", "title": "Cristoffa Grimado Rosso", "text": "Cristoffa Grimado Rosso (Zena 1480 \u2013 marso 1563) (in italiano: \"Cristoforo Grimaldi Rosso\") o l'\u00e8 st\u00e6to o 49\u00b0 duxe da Repubbrica de Zena da-o 4 zen\u00e2 1535 a-o 4 zen\u00e2 1537, o quarto co-a c\u00e0rega bienn\u00e2."}
{"id": "15254", "revid": "12052", "url": "https://lij.wikipedia.org/wiki?curid=15254", "title": "Zane Battesto Doia", "text": "Zane Battesto (\u00f2 \"Gian Batista\") Doia \u00f2 D'Oria (Zena 1470 \u2013 1554) (in itali\u00e0n: \"Giovanni Battista Doria\") o l'\u00e8 st\u00e6to o 50\u00b0 duxe da Repubbrica de Zena, da-o 4 zen\u00e2 1537 a-o 4 zen\u00e2 1539, o quinto co-a carrega biennale."}
{"id": "15256", "revid": "12052", "url": "https://lij.wikipedia.org/wiki?curid=15256", "title": "Zan'Andria Giustignan Longo", "text": "Zan'Andria Giustignan Longo (Zena 1494 \u2013 1554) (in italian: \"Giannandrea Giustiniani Longo\") o l'\u00e8 st\u00e6to o 51\u00b0 duxe da Repubbrica de Zena da-o 4 zen\u00e2 1539 a-o 4 zen\u00e2 1541, o sesto co-a c\u00e0rrega biennale."}
{"id": "15257", "revid": "12052", "url": "https://lij.wikipedia.org/wiki?curid=15257", "title": "Lonardo Cattannio da Votta", "text": "Lonardo Cattannio da Votta (Zena 1487 \u2013 1572) (intaliano: \"Leonardo Cattaneo della Volta\") o l'\u00e8 st\u00e6to o 52\u00b0 duxe da Repubbrica de Zena da-o 4 zen\u00e2 1541 a-o 4 zen\u00e2 1543, o seten co-a carrega biennale."}
{"id": "15258", "revid": "12052", "url": "https://lij.wikipedia.org/wiki?curid=15258", "title": "Andria \u00c7entrion Priasanta", "text": "Andria \u00c7entrion \u00f2 \u00c7enturion Priasanta (Zena 1471 \u2013 1546) o l'\u00e8 st\u00e6to o 53\u00b0 duxe da Repubbrica de Zena da-o 4 zen\u00e2 1543 a-o 4 zen\u00e2 1545, l'oten co-a carrega biennale."}
{"id": "15259", "revid": "12052", "url": "https://lij.wikipedia.org/wiki?curid=15259", "title": "Zane Battesto Di Forn\u00e6", "text": "Zane Battesto (\u00f2 \"Gian Batista\") Di Forn\u00e6 (Zena 1484 \u2013 Anversa XVI secolo) (italiano: \"Giovanni Battista De Fornari\") o l'\u00e8 st\u00e6to o 54\u00b0 duxe da Repubbrica de Zena da-o 4 zen\u00e2 1545 a-o 4 zen\u00e2 1547, o noven co-a carrega biennale."}
{"id": "15260", "revid": "12052", "url": "https://lij.wikipedia.org/wiki?curid=15260", "title": "Beneito Gent\u00ee Peivie", "text": "Beneito Gent\u00ee Peivie \u00f2 Peivere (Zena 1490 \u2013 1555) o l'\u00e8 st\u00e6to o 55\u00b0 duxe da Repubbrica de Zena da-o 4 zen\u00e2 1547 a-o 4 zen\u00e2 1549, o dexen co-a carrega biennale."}
{"id": "15261", "revid": "12052", "url": "https://lij.wikipedia.org/wiki?curid=15261", "title": "Gaspao Grimado Braxello", "text": "Gaspao Grimado Braxello (Zena, 1477 - 4 luggio 1552) o l'\u00e8 st\u00e6to o 56\u00b0 duxe da Repubbrica de Zena da-o 4 zen\u00e2 1549 a-o 4 zen\u00e2 1551, l'unzeximo co-a carrega biennale."}
{"id": "15270", "revid": "12052", "url": "https://lij.wikipedia.org/wiki?curid=15270", "title": "Lucco Spinnoa (1489-1579)", "text": "Lucco Spinnoa \u00f2 Spinnora (Zena, 1489-1579) o l'\u00e8 st\u00e6to o 57\u00b0 duxe da Repubbrica de Zena da-o 4 zen\u00e2 1551 a-o 4 zen\u00e2 1553, o dozzeximo co-a carrega bienn\u00e2."}
{"id": "15271", "revid": "12052", "url": "https://lij.wikipedia.org/wiki?curid=15271", "title": "Giacomo Prementon", "text": "Giacomo Prementon (Zena, 1508 - 1578) o l'\u00e8 st\u00e6to o 58\u00b0 duxe da Repubbrica de Zena da-o 4 zen\u00e2 1553 a-o 4 zen\u00e2 1555, o trezzeximo co-a carrega bienn\u00e2."}
{"id": "15272", "revid": "12052", "url": "https://lij.wikipedia.org/wiki?curid=15272", "title": "Aostin Pinello Ardimento", "text": "Aostin Pinello Ardimento (Zena 1492 -1566) (italiano: \"Agostino Pinelli Ardimenti \") o l'\u00e8 st\u00e6to o 59\u00b0 duxe da Repubbrica de Zena da-o 4 zen\u00e2 1555 a-o 4 zen\u00e2 1557, o quatorzeximo co-a carrega bienn\u00e2."}
{"id": "15276", "revid": "12052", "url": "https://lij.wikipedia.org/wiki?curid=15276", "title": "Peo Zane Ciavega \u00c7ybo", "text": "Peo (\u00f2 \"Pier\") Zane Ciavega \u00c7ybo (Zena, 1481 - 19 setenbre 1558) o l'\u00e8 st\u00e6to o 60\u00b0 duxe da Repubbrica de Zena da-o 4 zen\u00e2 1557 a-o 3 dexembre 1558, o chinzeximo co-a c\u00e0rega bienn\u00e2.\nV\u00ectta.\nO mo\u00ec in c\u00e0rega."}
{"id": "15277", "revid": "12052", "url": "https://lij.wikipedia.org/wiki?curid=15277", "title": "Gi\u0153umo Vivado", "text": "Gi\u0153umo (\u00f2 Gir\u0153ummo) Vivado (Zena, 1495 \u2013 1577) o l'\u00e8 st\u00e6to o 61\u00b0 duxe da Repubbrica de Zena da-o 4 zen\u00e2 1559 a-o 4 zen\u00e2 1561, o sezeximo co-a carrega bienn\u00e2."}
{"id": "15278", "revid": "12052", "url": "https://lij.wikipedia.org/wiki?curid=15278", "title": "Paolo Battesto Giudi\u00e7e Calvi", "text": "Paolo (\u00f2 Poro) Battesto Giudi\u00e7e Calvi (Zena, 1490 - 27 settembre 1561) o l'\u00e8 st\u00e6to o 62\u00b0 duxe da Repubbrica de Zena da-o 4 zen\u00e2 1559 a-o 27 settembre 1561, o d\u00efsett\u00ebximo co-a carrega bienn\u00e2.\nV\u00ectta.\nO mo\u00ec in carega."}
{"id": "15281", "revid": "12052", "url": "https://lij.wikipedia.org/wiki?curid=15281", "title": "Zane Battesto \u00c7ig\u00e2 Zoagio", "text": "Zane Battesto \u00c7ig\u00e2 Zoagio (Zena, 1485 - 1566) o l'\u00e8 st\u00e6to o 63\u00b0 duxe da Repubbrica de Zena, o dix\u0153utteximo co-a carrega bienn\u00e2, da-o 4 ottobre 1561 a-o 4 ottobre 1563. "}
{"id": "15282", "revid": "12052", "url": "https://lij.wikipedia.org/wiki?curid=15282", "title": "Zane Battesto Lerc\u00e2", "text": "Zane Battesto Lerc\u00e2 (Zena, 1507 - 1592) o l'\u00e8 st\u00e6to o 64\u00b0 duxe da Repubbrica de Zena, o dixin\u0153uveximo co-a carrega bienn\u00e2, da-o 7 ottobre 1563 a-o 7 ottobre 1565. "}
{"id": "15283", "revid": "12052", "url": "https://lij.wikipedia.org/wiki?curid=15283", "title": "Ottavio Gent\u00ee Oderigo", "text": "Ottavio Gent\u00ee Oderigo (Zena, 1499 - 1575) o l'\u00e8 st\u00e6to o 65\u00b0 duxe da Repubbrica de Zena, o vinteximo co-a carrega bienn\u00e2, da l'11 ottobre 1565 a l'11 ottobre 1567. "}
{"id": "15286", "revid": "12052", "url": "https://lij.wikipedia.org/wiki?curid=15286", "title": "Scimon Spinnoa", "text": "Scimon Spinnoa \u00f2 Spinnora (Zena 1497 \u2013 3 \u00f2t\u00f4bre 1569) (italiano: \"Simone Spinola\") o l'\u00e8 st\u00e6to o 66\u00b0 duxe da Repubbrica de Zena, o vintuneximo co-a carrega bienn\u00e2, da-o 15 ottobre 1567 a-o 3 ottobre 1569. O mo\u00ec in carrega."}
{"id": "15287", "revid": "12052", "url": "https://lij.wikipedia.org/wiki?curid=15287", "title": "Paolo Giustignan Monegia", "text": "Paolo \u00f2 \"Poro\" Giustignan Monegia (Zena 1506 \u2013 1586) (italiano: \"Paolo Giustiniani Moneglia\") o l'\u00e8 st\u00e6to o 67\u00b0 duxe da Repubbrica de Zena, da-o 6 ottobre 1569 a-o 6 ottobre 1571, o vintidueximo co-a carrega bienn\u00e2."}
{"id": "15288", "revid": "12052", "url": "https://lij.wikipedia.org/wiki?curid=15288", "title": "Zanotto Lomellin", "text": "Zanotto Lomellin (Zena, 1519 - 1574) o l'\u00e8 st\u00e6to o 68\u00b0 duxe da Repubbrica de Zena, da-o 10 \u00f2t\u00f4bre 1571 a\u2013o 10 \u00f2t\u00f4bre 1573, o vintitreieximo co-a carrega bienn\u00e2."}
{"id": "15289", "revid": "12052", "url": "https://lij.wikipedia.org/wiki?curid=15289", "title": "Giacomo Grimado Dua\u00e7o", "text": "Giacomo Grimado Dua\u00e7o \u00f2 Dura\u00e7\u00e7o (Zena, 1503 - 1579) o l'\u00e8 st\u00e6to o 69\u00b0 duxe da Repubbrica de Zena, da-o 16 \u00f2t\u00f4bre 1573 a-o 17 \u00f2t\u00f4bre 1575, o vintiquattreximo co-a carrega bienn\u00e2."}
{"id": "15290", "revid": "12052", "url": "https://lij.wikipedia.org/wiki?curid=15290", "title": "Prospeo \u00c7entrion Fattinante", "text": "Prospeo \u00c7entrion (\u00f2 Prospero \u00c7enturion) Fattinante (Zena 1510 \u2013 1581) (italiano: \"Prospero Centurione Fattinanti\") o l'\u00e8 st\u00e6to o 70\u00b0 duxe da Repubbrica de Zena, da-o 17 \u00f2t\u00f4bre 1575 a-o 17 \u00f2t\u00f4bre 1577, o vinti\u00e7inqueximo co-a carrega bienn\u00e2."}
{"id": "15291", "revid": "12052", "url": "https://lij.wikipedia.org/wiki?curid=15291", "title": "Zane Battesto Gent\u00ee Pign\u0153uo", "text": "Zane Battesto Gent\u00ee Pign\u0153uo (Zena, 1525 - 1595) o l'\u00e8 st\u00e6to o 71\u00b0 duxe da Repubbrica de Zena, da-o 19 \u00f2t\u00f4bre 1577 a-o 19 \u00f2t\u00f4bre 1579, o vintiseieximo co-a carrega bienn\u00e2."}
{"id": "15292", "revid": "12052", "url": "https://lij.wikipedia.org/wiki?curid=15292", "title": "Zane Andria Doia", "text": "Zan'Andria Doia (Zena, 1539 - 2 frev\u00e2 1606), armiraggio e polittico zeneize, figgio do Zanetin, pronevo e success\u00f4 do Dria Doia.\nBiografia.\nO nascette a Zena a-i primmi do 1540, da Zanetin e da Ginetta \u00c7entrio\u00f1a, figgia d'Adammo, o famozo ommo d'aff\u00e6 e banch\u00ea. Segondo quant'o l'afferma in avertua da so aotobiografia, sciben che inte di atri passi da m\u00e6xima o pagge anti\u00e7ip\u00e2la a-o 1539.\nI destin do personaggio son tutti incioxi inte l'origine famili\u00e2 e inti avegnimenti che marcon i primmi anni da so vitta. O po\u00e6 Zanetin, figgio de Tomaxo, coxo de primmo grao do Dria Doia, do qu\u00e6 o fu un di ciu streiti conlaboato\u00ee, o mo\u00ec into 1547, ama\u00e7ao inta conzua do Gian Loigi Fiesco. O vegio Dria Doia o se pigi\u00f2 cua do zoeno Zan'Andria e o l'allev\u00f2 destinandolo a-a so succescion: comme nara o m\u00e6ximo Doia inte l'aotobiografia (un interessantiscimo scrito red\u00e6to a-a fin da vitta, probabilmente a-i primmi do '600, quande - comme scriveiva a-o granducca de Firen\u00e7e - o viveiva da \"vegio aretirao\": da l'et\u00e6 \"d'\u0153utto anni me condusse seigo o Pren\u00e7ipe segn\u00f4 m\u00ea e de continno o me fe\u00e7\u00e7e, in tutte ri \u00f3caxo\u00ecn s'\u00f3f\u00e8rsan, naveg\u00e2 con seigo\". E pr\u00f3cupa\u00e7io\u00ecn do Dria no se limiton per\u00f2 solo a form\u00e2 un comandante de galee, un armiraggio pe a Spagna (incarego che o Doia o razonse solo molti anni doppo a morte de l'avo); o Dria o cur\u00f2 che inta perso\u00f1a do Doia se ricostitoisse asc\u00ec un'unit\u00e6 patrimoni\u00e2 e de poei, qu\u00e6 o l'ea ariescio a costrue doppo a grande alian\u00e7a co-o Carlo V.\nExempl\u00e2 quindi a \"programma\u00e7ion\" matrimoni\u00e2: za into 1550 fu definio i termi do contr\u00e6to matrimoni\u00e2 con Zanobia, figgia de Marc'Antogno Do Carretto Doia (figgio da Peeta De Mai, o Uzodem\u00e2, mai\u00e2 in segonde no\u00e7\u00e7e da-o Dria); un di sequ\u00e6i de sto contr\u00e6to o l'ea che o prin\u00e7ipato de Merfi (transfeio da-o Dria a Marc'Antogno) o sai\u00e6 passao pe succescion a-a Zenobia, de moddo da ritorn\u00e2 inta famiggia d'origine a-a so morte. No fu questo per\u00f2 solo un maiezzo \"dinastego\" e d'interesse; l'\u00ease cresciui pe di anni da zoeni inta m\u00e6xima caza o fe\u00e7\u00e7e sci che se formesse una soda e dueive union: inta so aotobiografia o Doia no solo o scrivi\u00e2 \"de l'inclination grande che hebbi sempre de mariame con Donna Zenobia\", ma o l'aregordi\u00e2 asc\u00ec \"l'\u00easse st\u00e6to da ri unz'anni in sin a ri quattorze sempre molti giorni, settema\u00f1e e meixi intre u\u00f1a caza comme perso\u00f1e che haveivan da \u00easse mario e mogg\u00ea\". Inte dispoxi\u00e7ioin ch'o dette pe o so mort\u00f3io into 1604 o l'orden\u00f2 che inta man scinistra foise posto una ciocca di cavelli da Zenobia (ch'a l'ea za morta into dexembre do 1590).\nL'educca\u00e7ion do Doia a fu affid\u00e2 a-e cue do bologneize Plinio Tomaxello, da-i dexe a-i d\u00eesette anni (ma ch'o-o segu\u00ec doppo asc\u00ec, a-e Gerbe, presempio, dond'o se meit\u00f2 a defini\u00e7ion de \"meistro de gramattica\" da parte do Peo Maciavello, appellativo che l\u00ea o refu\u00f2 sdegnozamente).\nRemonta foscia a questi anni a pascion do Doia pe o z\u0153ugo, ch'a ghe fe\u00e7\u00e7e perde, e gu\u00e2gn\u00e2, de miggi\u00e6a de scui, cosc\u00ec comm'o conta in di gustoxi passi da so aotobiografia. Tanto se dimostr\u00f2 inti anni oculao amministrat\u00f4 de l\u00ea e de so riche\u00e7\u00e7e, tanto per\u00f2 ghe fu asc\u00ec inta so personalit\u00e6 una componente d'am\u00f4 do reizego: no a caxo in sce 'na so medaggia gh'ea scrito o motto \"omnia fortunae committo\".\nMa a-o prin\u00e7ippio a fortu\u00f1a proppio a no l'asciste inte pr\u0153uve in sci\u00f4 m\u00e2: into 1556, sostan\u00e7ialmente a-a so primma sciortia con rollo de responsabilit\u00e6, a flotta de dozze galee da l\u00ea comand\u00e2 a fin\u00ec in gran parte in sce-i sc\u0153uggi da Corsega (sarvandose solo a so \"Patro\u00f1a\").\nInte l'aotobiografia o Doia o p\u00e2 incorp\u00e2 de l'accheito i pilotti de galee, azonzendo da p\u0153u de conscidera\u00e7ioin de carattere ciu gener\u00e2 insci-\u00f4 problema do rollo do comando:\n\u00c7erto l'\u00e8 che questo incidente, cosc\u00ec comme o de poco succescivo dizastro de Gerbe, o fe\u00e7\u00e7e sci che se diffondesse ben fito de voxe in sce-e so capa\u00e7it\u00e6 de condut\u00ea: quarcun di so avversai o doveiva avei azonto asc\u00ec de voxe in sci\u00e2 so \"\"desdiccia\", se inte 'n articolao \"Discorso sorve ro general\u00e6go dro m\u00e2\" (scrito, probabilmente a-o prin\u00e7ippio di anni Sciuscianta, da quarche so conlaboat\u00f4, foscia o Tomaxello m\u00e6ximo, se doveiva dedic\u00e2 spa\u00e7io a controbatte i aferma\u00e7ioin de quelli che \"solan ... po\u00f1e fra re bo\u00f1e parte che ro gener\u00e2 o l'ha d'havei, ra bo\u00f1a fortu\u00f1a\"\".\nComunque questi primmi anni de aprendistato no fun tutti negativi, percose o Doia o seppe rendise utile segge inta gu\u00e6ra de Corsega, segge inte quella de Siena, segge ancon in quella che i spagnolli condussan da Nappoli contra Paolo IV sotta o comando do ducca d'Arba. Co-e so galee o Doia o contriboiva fattivamente a-o trasporto di \"tercios\" in sce-i desp\u00e6gi fronti do conflito ch'o vedeiva protagonista a Spagna. L'\u00e8 vea comunque che a-o servi\u00e7\u00e7io regol\u00e2 o Doia o fava t\u00e1v\u00f2tta succede di periodi inti qu\u00e6 o \"attendeiva a z\u0153ughi e a piaxei\", \u00f2 inti qu\u00e6 o l'andava \"in corso\", pe rimpingu\u00e2 e casce de famiggia, alloa, a so giudi\u00e7\u00e7io, do tutto dissest\u00e6 da-a munifica politica do Dria e da-i ritard\u00e6 pagamenti spagnolli: inte 'n' \"instru\u00e7ion\" do 1568 o scriveiva che inti urtimi anni de vitta do Dria \"incomen\u00e7\u00f2 ra caza nostra a dechin\u00e2, et poco manc\u00e0 ch'a no l'andasse a fondo\".\nInte pagine de l'aotobiografia questo problema o ricore co-ina frequen\u00e7a squ\u00e6xi axilante, anche perch\u00e8 ap\u00e8 do gran Dria gh'ea o s\u0153uxoo Marc'Antogno Doia do Carretto (\"sospettozo, parco e dexiderozo de quiete\") che co-o Dria o mostrava avei poco in comun. O Zan'Andria, invece, o dexidiava \"accatt\u00e2 hon\u00f4 et roba\". Avendo presente questa deciara\u00e7ion squ\u00e6xi \"programmatica\" se p\u0153u foscia cap\u00ee o personaggio, ch'o l'ha sciuscitao delongo di giudi\u00e7\u00e7i no gu\u00e6i elogiativi, e soventi do tutto critichi.\nI contrasti a l'interno da famiggia zonzettan a un ponto t\u00e2 che se profil\u00f2 una rottua tra o Dria e o Marc'Antogno, tanto da spinze o Dria a \u00e7erc\u00e2 de lev\u00e2 o Stato de Melfi a-o do Carretto, pe invest\u00eene o Zan'Andria; l\u00ea per\u00f2 o l'ariesc\u00ec (gra\u00e7ie asc\u00ec a un vi\u00e6gio inta primaveia do 1558 a Bruxelles, donde alloa gh'ea a corte impei\u00e2) a riapa\u00e7ific\u00e2 i doi e a \u00e7elebr\u00e2 finalmente o maiezzo co-a Zenobia (\"sen\u00e7a nisciu\u00f1a sciorte de festa\").\nIn questi anni a Zena comen\u00e7ava a coagul\u00e2se e a manifest\u00e2se desp\u00e6ge forme de critica e d'\u00f3poxi\u00e7ion a l'egemonia da nobilt\u00e6 \"vegia\" e a-o rollo preminente do Dria Doia into panoramma \u00e7ittadin. De seguo se rifeisce a-e dificort\u00e6 politiche do Dria l'invio do Zan'Andria a Bruxelles, into zen\u00e2 1559, pe 'na miscion, da qu\u00e6 s'attr\u0153uva solo che di stiggi cenni inta so aotobiografia. O Doia, zonto a Bruxelles o 19 zen\u00e2, o l'ea lat\u00f4 de 'n' \"instruttion\" ch'a l'avi\u00e6 dovuo leze segretamente a-o re de Spagna. Cos'o contegnisse questo documento o Doia o no-o dixe, ma confrontando quello ch'o scrive con quante risurta da fonte spagnolle, risurta evidente che o vegio Dria o domandava a-o Feipo II un intervento milit\u00e2 a Zena. O conflito franco-spagnollo tuttavia o l'aiva preizo z\u0153umo\u00e6 di atre stradde: a paxe a se profiava vexi\u00f1a e, comme se scriveiva inta can\u00e7elaia spagnolla, una spedi\u00e7ion milit\u00e2 contra Zena a sai\u00e6 st\u00e6ta troppo peigoza e costoza. L'ea megio tegn\u00ee Zena co-e bo\u00f1e e no co-a violen\u00e7a.\nO profondo affetto pe o Zan'Andria o l'emerze ci\u00e6o da-o testamento che o Dria o redasse proppio quande questi o s'atrovava a Bruxelles: a l\u00ea sai\u00e6 an\u00e6to e galee, o ducato de Tursci, a c\u00e0rega de protonotaio do Regno de Nappoli, mentre a-o fr\u00e6 do Zan'Andria, Pagan, o destinava i fe\u00fcdi apeninnichi e quello da L\u0153ua, una votta appartegnui a-i Fieschi. Ma corpisce sorvetutto e paole co-e qu\u00e6 o giustificava o f\u00e6to ch'o no voeiva che o Zan'Andria, o l'avesse di cuoei testamentai: \"\"et quia cognoscit dictum ill.mum Doia Io. Andream iam virtutibus et prudentia virili preditum et ornatum ita ut alieno regimine non indigeat, cum sit ipse aptus ac idoneus alios regere et gubernare, ita non vult quod sit sub cura alterius curatoris\" .\"\nO Zan'Andria o trascorse o resto de l'anno (ch'o l'avi\u00e6 posciuo ese fatidico pe a dezarm\u00e2 Repubbrica zeneize) segondo di moduli e scanscioin che saieivan da alloa vegnue pe l\u00ea abito\u00e6: a corte d'inverno, preparativi inta primaveia, co-a flotta inta st\u00e6 e into primmo aotunno; comme o m\u00e6ximo o scintetiz\u00f2 inte l'aotobiografia: \"me fo\u00ec sempre honorao speron a insc\u00ee ra st\u00e6 a serv\u00ee con re garie e a and\u00e2 l'uverno in corte\", quella corte cosc\u00ec pi\u00f1a de intrighi, diviza tra e desp\u00e6gie fa\u00e7ioin (l\u00ea alant\u00f4 o s'arembava a-o Ruy G\u00f3mez, mentre o s\u0153uxoo o fava rifeimento a-o concorente ducca d'Arba), quella corte inta qu\u00e6 e ritoalit\u00e6 e e preceden\u00e7e a favan da padron, ma \"donde - o scrisse - son se p\u0153u d\u00ee allevao\".\nA battaggia de Gerba.\nA fin do 1559 a vidde per\u00f2 o Doia impegnao co-o resto da flotta inti preparativi da spedi\u00e7ion ch'a l'avi\u00e6 dovuo port\u00e2 in Affrica un grosso contingente de truppe, pe a ciu votte progett\u00e2 conquista de Tripoli, e ch'a se tramu\u00f2 da p\u0153u into dizastro de Gerba.\nDoppo un longo sogiorno a M\u00e2ta, finalmente into frev\u00e2 do 1560 o c\u00f2rpo de spedi\u00e7ion o part\u00ec pe l'Africa settentrion\u00e2. Za int'o vi\u00e6gio de trasfeimento o Doia o s'amaot\u00ec gravemente tanto da pregiudic\u00e2 a so parte\u00e7ipa\u00e7ion effettiva a-o comando de l'impreiza. L'aotobiografia a l'\u00e8 naturalmente ricchiscima de detaggi inta riconstru\u00e7ion menua di avegnimenti che porton a flotta e e truppe spagnolle into c\u00fb-de-sacco de Gerbe. A maotia do Doia a comport\u00f2 de paleize divixoin de valuta\u00e7ion e de comportamento tra i capitagni de galee zeneize; e un rollo de media\u00e7ion, a-o qu\u00e6 foscia o no l'ea preparao, assonse l'aregordao Tomaxello. \u00c7erto l'\u00e8 che o Doia, reizose conto da poscibilit\u00e6 de l'arrivo de galee turche, o \u00e7erc\u00f2 in ogni moddo de convin\u00e7e i atri comandanti, e sorvetutto o Medinaceli, a part\u00ee e a levase da 'na poxi\u00e7ion inta qu\u00e6 l'ea difi\u00e7\u00e7ile difendise. A stoiografia \u0153utto\u00e7entesca, inte spiega\u00e7ioin do dizastro, a l'ha pontao o dio accuzat\u00f4 insci-\u00f4 Doia e in sce i atri zeneixi \"interess\u00e6\" a port\u00e2 in sarvo e so galee ciutosto che a combatte; in realt\u00e6 a spedi\u00e7ion a l'ea partia troppo tardi, sen\u00e7a poei cont\u00e2 in sce quell'elemento de sorpreiza ch'o l'avi\u00e6 posciuo invece (foscia) ese risolutivo.\nSarvaose con pochi atri, o 25 mazzo o Doia o scriveiva a Feipo II: \"me du\u0153 ben ass\u00e6 l'havei perduo roba, ma da l'atro canto me cons\u00f4ro de non havei perduo hon\u00f4 essendome sempre protestao et havendo antiveduo quello che poeiva intravegn\u00ee, ni poendo mi remedi\u00e2 se non con desobed\u00ee et f\u00e2 de testa m\u00e6\". A \"roba\" persa a l'ea costituia da sette galee \"rinfor\u00e7\u00e6\" (tanto che o vegio Dria, inti codexilli testamentai do 24 settembre, o stabil\u00ec che a-o Doia, pe a ricostru\u00e7ion da flotta, andesse asc\u00ec tutti i crediti ch'o l'aiva, otr'a Fasci\u0153u, veo e proppio scimbolo matei\u00e2 da succescion).\nCo-e quattro galee arest\u00e6, insemme con u\u00f1a do Steva De Mai - co-o qu\u00e6 o l'ea alloa in ottimi rapporti, guast\u00e6se da p\u0153u inremediabilmente inti anni Ottanta - o Doia o se misse torna \"in corso\" sperando inte quarche \"notabile fattion\". Ma, de f\u00e6to, poco \u00f2 ninte o concluse.\nO 25 novembre 1560 v\u00e8gne a morte o Dria, e s'arv\u00ec cosc\u00ec un diffi\u00e7ile problema de \"succescion\": o Doia o se sentiva l'erede no solo e tanto di ben (\"posso d\u00ee con verit\u00e6 che tutto quello che rest\u00f2 a mi non vareiva \u00e7ento miria scui... e sorve d'esti gh'eran ass\u00ec quarche debiti\", o scriveiva inte l'aotobiografia), quanto do rollo politico-milit\u00e2 ricoverto da l'avo, sorvettutto in rapporto a-a Spagna, ciu che verso a realt\u00e6 \u00e7ittadi\u00f1a zeneize: inta so aotobiografia (arrivando questa solo fin a-o 1562) pochi son i rifeimenti a-e lotte politiche, che p\u00f9 ean alloa vive, in quanto o Doia l'aiva visciuo scin a l'ant'oa gran parte do tempo f\u0153ua de Zena \u00f2 in sce-e galee. O Dria o l'aiva nominao da quarche anno so l\u0153ugotenente, ma \u00e7o vaiva scin che l'ea vivo o vegio condut\u00ea. A-a so morte se present\u00f2 tutti i problemi e i \u00f3bie\u00e7io\u00ecn prevedibile inte 'n caxo comme questo: a zoena et\u00e6 do Doia; o f\u00e6to ch'o no se foise distinto inte quarche \"notabile fattion\"; o f\u00e6to da na\u00e7ionalit\u00e6 italia\u00f1a pe un'ata carega spagnolla, pe a qu\u00e6 gh'ea tanti atri concorenti, dot\u00e6 de lignaggio oltre che d'esperien\u00e7a.\nO Doia o l'intrapreize subito o vi\u00e6gio pe a corte, co-a spian\u00e7a de poei consegu\u00ee inmediatamente l'obiettivo da nommina - \"tanto ingannao in mi mesimo che me pareiva meritalo\" -, nonostante che primma da parten\u00e7a o potente e esperto avo materno, Adammo \u00c7entrion, o l'avesse avertamente dissoazo.\nGh'ea st\u00e6to asc\u00ec chi aveiva, foscia in quest'\u00f3caxon, red\u00e6to o za aregordao \"Discorso sorve o generalato\", into qu\u00e6 no solo se controbateiva e poscibile obie\u00e7ioin a-a so nommina, ma sorvetutto s'aduxeiva i motivi pe-i qu\u00e6 l'ea ben attribo\u00ee a un \"privao\" zeneize t\u00e2 carega: s'aregordava e scelte do Carlo V, uzo a attorni\u00e2se de conlaboato\u00ee de ciu desp\u00e6ge na\u00e7ionalit\u00e6; l'importan\u00e7a strategica de Zena (\"\"pre quella stradda se soccorre e prove' e in un \u00e7erto senso se ligan tutti ri stati de S. M.\"); l'exigen\u00e7a che \"ro gener\u00e2 o s\u00e6 potente per for\u00e7e soe proprie e pre aderenti de stato, d'amixi et de parenti\"\", evidente reciammo a quell'integrao scistema crediti\u00e7\u00e7io-nav\u00e2 che i patri\u00e7\u00e7i zeneixi ean ariescii a costrue.\nO vi\u00e6gio o se resciorvette pe \u00e7erti aspetti inte 'n veo e propio insucesso, perch\u00e8 a posta a l'ea troppo ata, perch\u00e8 o Doia m\u00e6ximo o l'annot\u00f2 comme foise \"u\u00f1a pa\u00e7\u00e7ia ... pretende \u00easse de 21 anno Generalissimo\". In sci\u00f4 momento a sconfita a ghe parse c\u0153uxente, perch\u00e8 in fondo ghe fu solo riconosciuo di driti inti tratamenti a corte, che o poneivan in ato inta gerarchia de ritoalit\u00e6 e do protocollo; a corte o s'adegu\u00f2 a uxi e mainee, segge spendendo miggi\u00e6a e miggi\u00e6a de scui a-o z\u0153ugo, segge imprendendo l'arte sott\u00ee de l'intrigo e da discimula\u00e7ion.\nLasciao a Madrid o Plinio Tomaxello (\"perch\u00e8 dexirava lev\u00e2me da presso chi me dixeiva a re votte liberamente ri m\u00ea erro\u00ee\"), o Doia o torn\u00f2 a Zena co l'intento de mette in orde a so scitua\u00e7ion economica; i spagnolli aveivan sci pagao una parte di precedenti debiti acumul\u00e6 verso o Dria Doia, ma bez\u0153ugnava rimette in orde a flotta, ch'a no l'aiva ciu scivernao a Zena da doppo e Gerbe.\nInto contempo o Doia o preize a \u00f3cup\u00e2se asc\u00ec da scistema\u00e7ion da villa de Fasci\u0153u, comen\u00e7ando una serie de loei de ampliamento de l'aa verso a \u00e7itt\u00e6; Fasci\u0153u a costitu\u00ec delongo pe l\u00ea quarcosa de esen\u00e7i\u00e2 e de centr\u00e2, segge comme scimbolo do poei e do prestigio razonti, segge comme elemento rappresentativo da continoit\u00e6 famigi\u00e2 (e de l'adexon, quindi, a-o progetto do Dria). Scin a-a so morte o no smisse mai de ampliala, aquixindo, de man in man, de propiet\u00e6 confinante, trasformando o giardin (ch'o l'ea consciderao un di ciu interessanti inte l'Italia do tempo), introduxendo di elementi n\u0153uvi inte l'architettua da villa, cosc\u00ec comme into scistema da decora\u00e7ion.\nValutando l'insemme di interventi, G. Gorse o l'ha parlao de \"change towards a more cosmological-imperial interpretation\", ma o l'ha sottoliniao comme into complesso o Doia o l'agge desgugeito un rollo de conservat\u00f4 de l'incianto originaio progettao da-o Dria, quande z\u0153umo\u00e6 o gusto do tempo o l'evorveiva verso di atri modduli stilisteghi.\nO Doia o pass\u00f2 a st\u00e6-aotunno into Regno de Nappoli co-e quattorze galee che gh'ea arestao (mentre a cappo da squaddra pe quell'anno s'atrovava o s\u0153uxoo Marc'Antogno do Carretto), impegnao asc\u00ec in quarche scoraja pe \u00e7erc\u00e2 de chitan\u00e7\u00e2 i proppi debbiti. Passao da p\u0153u da Romma (\"in 8 giorni che ghe stetti no dexinei mo\u00e6 in caza, essendo st\u00e6to conviao da Carden\u00e6 che all'hora faxeivan vitta ciu da secol\u00e6 e hommi de mondo, che da pr\u00e6vi religiosi\"), o razonzette torna Zena, donde o trov\u00f2 a scoraggiante noti\u00e7\u00e7ia che o Feipo II o l'intendeiva redue e galee in \"asiento\" a dexe. A decixon de ripart\u00ee pe-a Spagna a fu piggi\u00e2 fito; questo n\u0153uvo sogiorno a corte no solo o ghe permisse de limit\u00e2 in parte i danni do n\u0153uvo \"asiento\" (o l'ariesc\u00ec de f\u00e6to a aranc\u00e2 a concescion che e galee foisan torna aoment\u00e6 a dozze), ma o ghe serv\u00ec asc\u00ec pe intr\u00e2 in rela\u00e7ion con di ommi de corte \"che me pareivan suggetti da pass\u00e2 avanti si ben all'hora non l'eran\"; o so \u0153uggio o cheite cosc\u00ec in sce doi personaggi che saian emblematichi da Spagna do Feipo II, Gaspao de Quiroga e Antogno Perez.\nO 1562 o pass\u00f2 sen\u00e7a particol\u00e6 novit\u00e6, se non o renov\u00e2se do problema da disponibilit\u00e6 finan\u00e7iaia. O scistema de consummo famili\u00e2, o mantegn\u00ee in effixen\u00e7a dozze galee (a fronte de 'n za cronnego ritardo spagnollo inti pagamenti e de 'na litigioxit\u00e6 spinta di vi\u00e7er\u00e8 de Nappoli e de Si\u00e7ilia) fe\u00e7\u00e7an sci che in questo periodo u\u00f1a de preocupa\u00e7ioin fondament\u00e6 do Doia a foise proppio quella di din\u00e6.\nL'aotobiografia do Doia a finisce co l'inverno do 1562, quande, tornao a corte, o \u00e7ercava de strepp\u00e2 quarche n\u0153uvo incarego inta flotta (\"e me sar\u00e6 contentao de comand\u00e2 re garie che servivan in Italia\"); da questo punto in avanti amanca quindi una fonte primaia pe poei segu\u00ee i spostamenti e e motiva\u00e7ioin di so interventi in sc\u00ee desp\u00e6gi fronti do scacch\u00ea spagnollo into Mediterannio.\nInto 1563-1564 o fu variamente impegnao, a-o seguito da flotta, sen\u00e7a particol\u00e6 incareghi (o l'aiva affidao e so galee a-o fr\u00e6 Pagan, proppio pe no dovei \u00f3bed\u00ee a di atri comandanti spagnolli, che precedentemente, quand'o l'ea l\u0153ugotenente do Dria, gh'ean st\u00e6ti in sottorde). Da l'Africa settentrion\u00e2 a-a Corsega, e da p\u0153u a l'espugna\u00e7ion de Pe\u00f1on de Velez, seguindo i desp\u00e6gi e varri spostamenti di fronti milit\u00e6, aoa contra i pirati barb\u00e6schi, aoa direttamente contra a flotta turca, o Doia o \u00e7erc\u00f2 de distinguise e guaagn\u00e2 l'encommio pe i servixi reixi (comme aponto fu a Pe\u00f1on, dond'o se meit\u00f2 e lode de don Garcia de Toledo).\nInto 1565, doppo un sogiorno primmavei a Madrid, ond'o no l'ariesc\u00ec a \u00f3tegn\u00ee de n\u0153uve condi\u00e7ioin pe l'\"asiento\" de galee, o fu impegnao segge in attivit\u00e6 de supporto a-a represcion da rivotta in Corsega segge, succescivamente, inta ciu complessa e difficortoza impreiza de port\u00e2 soccorso a Mata, assedi\u00e2 da-i Turchi, dond'o l'ebbe moddo de pales\u00e2 capa\u00e7it\u00e6 e coraggio. Solo into 1566 o pori\u00e2 infin renov\u00e2 e condi\u00e7ioin de l\"'asiento\" pe e so galee. Da-a corisponden\u00e7a, cosc\u00ec comme da di atri documenti, risurta evidente comme queste foisan sen\u00e7'atro un'importante fonte de gu\u00e2gni, ma origgine asc\u00ec de preocupa\u00e7ioin, e de continnoe lite e caose co l'aministra\u00e7ion spagnolla: aoa l'ea i ritardi inti pagamenti, aoa se tratava da costion di desp\u00e6gi e azontivi driti lig\u00e6 a-o contr\u00e6to de \"asiento\" (presempio, importantiscime, e licen\u00e7e d'esporta\u00e7ion de gran; \u00f2 tutto \u00e7o ch'ea connesso a-o consummo de besc\u0153utto); aoa a valuta\u00e7ion \u00f2 o rifornimento di for\u00e7\u00e6. Quindi e galee rendeivan, ma poeivan ese asc\u00ec fonte de problemi, sorvettutto inte 'n periodo into qu\u00e6 o Doia o doveiva avei de noteive preoccupa\u00e7ioin de liquidit\u00e6.\nPe o 1568, presempio, gh'emmo un interessante documento conservao tra e so carte: se tratta de 'na instru\u00e7ion d\u00e6ta a Zan Paolo Cianta (un di tanti doto\u00ee di qu\u00e6 sempre o Doia o se varse e o se atorni\u00f2, cosc\u00ec comme in parte o l'aiva za f\u00e6to o Dria), inviao a Madrid pe rediscutte e condi\u00e7ioin de l\"'asiento\": doppo avei riasonto e vexende pass\u00e6, o Doia o mette in eviden\u00e7a di ponti de l'\u0153uvia ch'o Cianta o l'avi\u00e6 dovuo desg\u0153ugge a Madrid, sorvettutto con quelli che tegnivan o controllo di cordoin da borsa (\"a mi ciu importa o conseggio d'azienda che quello de stato\"), visto ch'o l'avantava torna un credito de 100.000 scui. O l'inluminava in sc\u00ee desp\u00e6gi \"partii\" alloa attivi a corte, e o ghe rammentava infin l'importan\u00e7a de un continno e precizo rifornimento de for\u00e7\u00e6 da-o Stato de Milan e da quello de Nappoli.\nMa, pr\u0153uva evidente de difficort\u00e6 inte qu\u00e6 o Doia o s'attrovava, o 1568 o l'\u00e8 asc\u00ec l'anno into qu\u00e6 o l'\u00f3t\u00e8gne l'assenso regio a-a vendia do ducato de Tursci (o l'acat\u00f2, p\u00e2 pe 55.000 scui, o Galea\u00e7\u00e7o Pinello ch'o ne sai\u00e2 compiamente investio co-o tittolo de marcheize into 1572; ma quande i aff\u00e6 s'ean z\u0153umo\u00e6 torna rassest\u00e6, doppo una longa tratativa concluzase into 1594, o Doia o-o riacat\u00f2 pe o figgio Carlo).\nInto 1569 nascette a figgia Vittoia, a primma (a differen\u00e7a di precedenti figgi mascci) a sorvevive otr'a ciu tennia et\u00e6, e into 1570 nascette o Dria, l\u00ea asc\u00ec destinao a vive e a succede a-o Doia comme primmogenito.\nIntanto a diploma\u00e7ia pontifi\u00e7ia e quella vene\u00e7ia\u00f1a \u00e7ercavan de organizz\u00e2 una spedi\u00e7ion nav\u00e2 into Levante, ch'a l'avi\u00e6 dovuo alengei a prescion turca in sce-e colonnie vene\u00e7ia\u00f1e, alloa concentr\u00e2 sorvettutto contra \u00c7ipri; o problema ciu diffi\u00e7ile o l'ea de f\u00e2ghe parte\u00e7ip\u00e2 a Spagna asc\u00ec, a qu\u00e6 atten\u00e7ion a l'ea invece prevalentemente votta verso l'Africa settentrion\u00e2 e o Mediterrannio centrocident\u00e2. Quande into luggio do 1570 o Lonardo Don\u00e0, ambasciao vene\u00e7ian in Spagna, o l'ariesc\u00ec a scrive che finalmente l'ea st\u00e6to d\u00e6to orde a-o Doia de riun\u00eese a-a flotta da Liga, alloa se poette d\u00ee che o longo l\u00f3\u00e9io diplomatico o l'ea st\u00e6to coonao da successo.\nA-a spedi\u00e7ion o Doia o parte\u00e7ipava con unze galee so; ghe n'ea otr'a \u00e7o a-i so ordi quattro de l'Ambr\u0153uxo Negron e u\u00f1a do Zorzo Grimado, mentre co i atre squaddre de Nappoli e de \u00c7i\u00e7ilia (sempre sotta o so comando), ghe n'ea sette d'atri zeneixi.\nNonostante i boin aospi\u00e7\u00e7i da parten\u00e7a, l'impreiza a se rivel\u00f2 fito difi\u00e7\u00e7ile, pe mu\u00e2se da p\u0153u inta sostan\u00e7ia inte 'n ninte de f\u00e6to. I problemi ean mortepri\u00e7i: gh'ea innan\u00e7itutto a question do comando da flotta, attribuio a-o Marc'Antogno Colonna, e questo, comme scriveiva o carden\u00e2 Ch. d'Angennes de Rambouillet a Carlo IX, avi\u00e6 posciuo cre\u00e2 di problemi de rapporto co-o Doia, \"ayant de longtemps command\u00e9 en chef, est\u00e9 g\u00e9n\u00e9ral de bonne partie de gal\u00e8res de son maitre, et tenu le premier homme de mer qui soit aujourd'hui en Italie\". Gh'ea da p\u0153u a question di ordi spagnolli: s'\u00e8 a longo f\u00f3ez\u00e0o de \u00e7erti ordi segretti de Feipo II, ma l'ipottexi ciu veroscimile a l'\u00e8 che questi foisan in sostan\u00e7ia poco ci\u00e6i: da un lao s'indicava a-o Doia de conzonzise co-a flotta da Liga, ma da l'atro de mantegn\u00ee e for\u00e7e intatte pe 'na progett\u00e2 spedi\u00e7ion a Tunnexi. Gh'\u00e8 da azonze da p\u0153u che a flotta vene\u00e7ia\u00f1a a pales\u00f2 subito de grave mancan\u00e7e inte l'organizza\u00e7ion, specce a-o livello di equipaggi; e gh'\u00e8 da azonz'asc\u00ec che 'na parte de questi a cheite marotta za inta navega\u00e7ion d'avexinamento.\nE previxoin do Rambouillet se rivelon fito ezatte: sciort\u00ec di contrasti in sci\u00e2 gestion da spedi\u00e7ion tra o Doia, da un lao, e o Colonna e i Vene\u00e7ien, da l'atro; i motivi in sc\u00ee qu\u00e6 o Doia o fondava o so refuo de prosegu\u00ee a spedi\u00e7ion, e sorvettutto d'and\u00e2 a scombatte a \u00c7ipri, ean essen\u00e7ialmente fond\u00e6 in sci\u00e2 staxon avan\u00e7\u00e2 e in sci\u00f4 pescimo st\u00e6to de galee vene\u00e7ia\u00f1e: inte 'n'allarm\u00e2 lettia a Juan de Zu\u00f1iga, ambasciat\u00f4 spagnollo a Romma, o rilevava comme i Vene\u00e7ien foisan con pochi remoei, e comme e so galee mescessan quindi con gran lente\u00e7\u00e7a e in dezorde. I contrasti se resciorvettan quande o 10 ottobre a Creta o Doia o decise d'abandon\u00e2 o resto da flotta e de tornarsene in Italia, donde o zonse o 18.\nComen\u00e7\u00f2 alloa una battaggia de scriti acuzato\u00ee e denigrato\u00ee, che vedeivan o Doia in parte insci-\u00e2 difensciva, imputao d'avei abbandonao i alli\u00e6 inte 'n momento critico. A stoiografia ciu recente a l'ha in parte rettificao o giudi\u00e7\u00e7io de molta stoiografia \u0153utto\u00e7entesca, repiggiando quello ch'ea st\u00e6to un commento a cado de l'informao Gabriello Sarv\u00e6go: \"L'\u00e8 st\u00e6to bon conseggio no azonze con n\u0153uvo perigo maggi\u00f4 danno a ro nomme crestian\". E cosc\u00ec, se o Serran o l'ha parlao de \"caotelosa conducta\", o Braudel no solo o l'ha sottoliniao l'improviza\u00e7ion inta prepaa\u00e7ion da spedi\u00e7ion, ma asc\u00ec o f\u00e6to che, in conseguen\u00e7a do m\u00e2t\u00e8mpo e da saxon cosc\u00ec avan\u00e7\u00e2, solo a-o Doia \"r\u00e9ussit l'exploit de ramener toutes ses gal\u00e8res \u00e0 Messine\", mentre i atre squaddre subin de perdie noteive.\nNonostante e voxe circol\u00e6, o Doia in dexembre o se rec\u00f2 a corte, donde o so comportamento no p\u00e2 ch'o l'agge ri\u00e7ev\u00fao de critiche particol\u00e6; e an\u00e7i o fu l\u00ea a po\u00f1e in discuscion a prosecu\u00e7ion do so rapporto co-a Spagna: i 6.000 scui a l'anno pe galea n'ean bastanti (tanto che se continuava a parl\u00e2 de 'n so indebitamento pe 200.000 ducatti), e o Doia o comen\u00e7\u00f2 a prospett\u00e2 l'idea de vende e galee a-o m\u00e6ximo re de Spagna.\nLonardo Don\u00e0 o l'avvertiva subito Vene\u00e7ia, p\u00f9 sottoliniando i dubbi de 'n progetto do genere: \"se ben questo... partito \u00e8 offerto in parole, non vedo gi\u00e0 io per\u00f2 che l'intentione sua sia di privarsene, perch\u00e8 veniria insieme a perdere la maggior parte della riputatione che ha, essendo che con un corpo de armata de undici galere che possede, mette quasi in necessit\u00e0 questa corona di valersi di lui\". Comme \u00f3servi\u00e2 o m\u00e6ximo Don\u00e0 inte 'n despaccio succescivo gh'ea asc\u00ec di atri motivi che o spinzeivan a dubit\u00e2 de un scimile progetto: \"riesca pur il partito quanto largo si voglia, egli con questa vendita vien ad haver perso et in Genoa et da per tutto molto della sua prima reputation\".\nO Don\u00e0 o l'aiva ben compreizo a dupri\u00e7e importan\u00e7a che ricroviva e galee pe o Doia: da un lao, gra\u00e7ie a quelle, o possedeiva una noteive capa\u00e7it\u00e6 de prescion inti confronti da Spagna; da l'atro, a base do so poei a Zena a se fondava essen\u00e7ialmente insci-\u00f4 rapporto ch'o sai\u00e6 ariescio a mantegn\u00ee co-i spagnolli, e quindi insci-\u00f4 f\u00e6to de \u00ease o ciu forte \"asentista\". E mentre ch'o Doia o se fava inbell\u00ee e indo\u00e2 a poppa da capita\u00f1a da l'artista zeneize Lazzao Calvi, tra e corte \u0153\u00fcropee se metteiva a ponto a \"santa liga\" ch'a l'avi\u00e6 dov\u00fao finalmente afront\u00e2 inte 'n scontro front\u00e2 a flotta turca.\nO 5 mazzo 1571 o Doia o fu ciamao da Feipo II a f\u00e2 parte do comando do corpo de spedi\u00e7ion spagnollo: a-o primmo posto don Zane d'Aostria, a-o segondo Luis de Zu\u00f1iga y Reques\u00e9ns e a-o ter\u00e7o o Doia. Mentre ferveiva i preparativi pe l'allestimento da flotta e o trasporto de truppe inte l'Italia meridion\u00e2 e in Si\u00e7ilia, o Doia o viveiva di giorni contraditoi: a-i primmi d'agosto l'ea tutto proteizo a-o futuo confronto co-o nemigo, dexidiozo de f\u00e2 vedde e proppie capa\u00e7it\u00e6, in \u00e7erchia de l'agognao \"hon\u00f4\", ma a-o contempo o no l'aiva \u00e7erto scordao a \"roba\". O stipulava cosc\u00ec un primmo accordio pe a vendia de galee; per\u00f2, quand'o v\u00e8gne a savei che o re o l'aiva inten\u00e7ion de rivendile a-o ricco banch\u00ea Nichioso Grimado (dito o \"Monarca\"), o \u00e7erc\u00f2 ogni moddo pe resegond\u00e2 in sci\u00e2 decixon.\nO 5 settembre o Dria Prova\u00f1a de Leyn\u00ec o scriveiva a-o Mano\u00e6lo Filiberto de Savoia: \"qua \u00e8 venuto nova che S. M. vende le galee dil signor Gio Andrea Doria al signor Nicol\u00f2 de Grimaldo, il che ha dato gi\u00e0 disgusto et alteratione al detto signor Gio Andrea et a tutti suoi amici, credo che poi non si \u00e8 ancora fata la consegna, s'andara buscando modo et via di romper la prima vendita accioch\u00e8 questa non habbi effetto, et pur che si possi fare non mancheranno dinari et amici. Pagano suo fratello per ci\u00f2 li ha fatto donatione di tutto il suo, et dice di voler andar a Malta et pigliar quel habito\".\nO Prova\u00f1a o l'ea ben informao, perch\u00e8 proppio o m\u00e6ximo giorno o Doia, inte 'na lettia a-a mo\u00e6, o scriveiva che, a fronte da so decixon de vende e galee, o fr\u00e6 Pagan o s'ea oferto de cedighe tutti i so ben, e de f\u00e2se cavageo de Mata, no voendo che \"cose tanto antighe dra nostra caza dovessan cazze in atre moen, che in quelle dro Re\". Ma l'\u00e8 sorvetutto inte 'na lettia indri\u00e7\u00e2 a-o colto e potente Giulio Claro che o Doia o paleiza i so sentimenti (e, de f\u00e6to, o riconosce de dovei sub\u00ee l'asperta contromossa do Feipo II).\n\"Estremma fu ra necessit\u00e6 et impossibilit\u00e6 ch'a m'astrenz\u00e8 a desf\u00e2me dre garie, ma se me foisse mo\u00e6 cheito in pens\u00ea che con re mesime se dovesse \u00e7erc\u00e2 de f\u00e2 grande intra mea terra personna de cos\u00ec poca parte e de si bassa profession como \u00e8 Nicheroso de Grimado, et che o no l'ha servio a ro Re, se non con infinio danno dri regni de S. M.t\u00e6 \u00f2 dre rendie de quelli, e haverea ciu tosto sofferto (mettendoghe fu\u0153go) de rovin\u00e2 a un tempo ra caza mea et quelle dri amixi et parenti m\u00ea, che pr'havei poste tutte re facort\u00e6 soe pr'agiut\u00e2me a sostent\u00e2re, corran meigo unna mesma fortunna\".\nCosc\u00ec a-o Doia n'arestava atro che \"corre ra so fortu\u00f1a\"; rotto o contr\u00e6to, o l'incareg\u00f2 Agostin e Nichiozo Lomellin e Nichiozo Spi\u00f1oa d'\u00e2segu\u00e2 e galee pe i meixi d'ottobre e de novembre pe 100.000 scui (e o giorno doppo a battaggia de Lepanto o s'aspresci\u00f2 a scrive a-i Lomelin: \"pu\u0153scia che re cose stan in questo terme, non accazer\u00e0 che se prender\u00e0 ciu fastidio de f\u00e2 assegur\u00e2 re mee garie pr'o meize de novembre\").\nA battaggia de Lepanto.\nI ordi che don Zane d'Aostria o promulg\u00f2 o 14 settembre sottoliniavan l'importan\u00e7a do rollo do Doia: gh'ea de f\u00e6to affidao o corno drito do scheamento (into qu\u00e6 gh'ea asc\u00ec tutte e so galee, otr'a quelle de 'n nutrio groppo d'atri zeneixi).\nA battaggia de Lepanto a no fe' che renov\u00e2 e voxe de l'anno primma: o f\u00e6to che o Doia o l'avesse impostao de gren evolu\u00e7ioin de galee a l\u00ea affid\u00e6, pe evit\u00e2 l'a\u00e7erciamento da parte do ben ciu nutrio e possente corno scinistro turco, o fe\u00e7\u00e7e cri\u00e2 a-o scandalo.\nSottilmente velenose son e paole co-e qu\u00e6 o p\u00f9 posao Paolo Paruta o commenta a tattica do Doia: \"quasi uscendo dal pericolo, volesse mettersi in luogo di poter accomodarsi a qualunque evento in quella giornata. Quale in ci\u00f2 si fusse l'animo di lui \u00e8 troppo difficile cosa l'investigare\".\nInti ambienti pontifi\u00e7\u00e7i asc\u00ec i umo\u00ee no ean di megio\u00ee inti confronti do Doia; e no l'\u00e8 da escludde che ghe segge st\u00e6to de prescioin roma\u00f1e inte 'na decixon spagnolla che de l\u00ec a poco a-o l'am\u00e6g\u00f2 non poco. Tra ottobre e novembre, de f\u00e6to, ghe fu sci renovao l\"'asiento\" pe e galee (co-e preise de Lepanto o sperava, tra l'atro, de arm\u00e2ne una dozexima), ma ghe fu asc\u00ec comunicao che, nonostante l'espresso dexideio de don Zane (co-o qu\u00e6 o l'arest\u00f2 delongo in ottimi rapporti), o l'ea levao da-o nummero de quelli chi doveivan ascianc\u00e2 o zoveno prin\u00e7ipe inte progett\u00e6 spedi\u00e7ioin de l'anno doppo (e a-o so posto, comm'ea st\u00e6to suggerio da-o pappa, fu invece nominao l'an\u00e7ian Antogno Doia, co-o qu\u00e6 i rapporti ean da tempo ciutosto teixi).\nO 1572 o pass\u00f2 sen\u00e7a incareghi go\u00e6i gravoxi, in parte a corte a rediscutte l\"'asiento\" (o Doia o l'\u00f3t\u00e8gne che e galee impegn\u00e6 foisan dozze \"che se cointan per 13\"), in parte a Zena donde a scitua\u00e7ion finan\u00e7iaia a no s'apresentava, nonostante tutto, de ciu r\u0153use (o Doia o l'a\u00e7eize desp\u00e6gi censci insci\u00f4 fe\u00fcdo de Torriggia ch'o gh'ea st\u00e6to d\u00e6to da-o fr\u00e6 Pagan); inta st\u00e6 o fu presente insemme a-o ducca de Sessa a arcu\u00f1e fase da spedi\u00e7ion de don Zane d'Aostria, spedi\u00e7ion che per\u00f2 a no port\u00f2 a ninte, anche perch\u00e8 i membri do so conseggio ean divixi tra chi propendeiva pe 'na ripeti\u00e7ion de mosse de l'anno avanti verso Levante e chi voeiva, invece, che a flotta a se dirizesse in Africa, comme in effetti avv\u00e8gne l'anno succescivo co-a spedi\u00e7ion de Tunnexi.\nInto 1573 nascette o figgio Zanetin (destinao a-a carrea ecclexastega, doppo i studdi a l'universcit\u00e6 de Salamanca), e don Zane d'Aostria o renov\u00f2 a-o Doia tutta a so stimma, domandandoghe de acompagn\u00e2lo aponto inte l'impreiza de Tunnexi (a cappo da fantaja gh'andi\u00e0 o fr\u00e6 Pagan); ma o 1573 o l'\u00e8 asc\u00ec l'anno into qu\u00e6 a Zena m\u0153ui\u00f2 i procesci de crixi a l'interno do scistema do poei patri\u00e7i\u00e2 e into qu\u00e6 e solu\u00e7ioin institu\u00e7ion\u00e6 escogit\u00e6 tra o 1527 e o 1547 mostron tutti i so limiti.\nO Doia o se sent\u00ec investio de n\u0153uve responsabilit\u00e6: a-e primme n\u0153uve che no gh'ea st\u00e6to accordio into ren\u0153uvo di governoei, into luggio do 1573, o scrisse una preoccup\u00e2 lettia a-a Repubbrica, lamentandose da \"poca conformit\u00e6\" seguia inte procedue elettor\u00e6. Into settembre o part\u00ec da Sa\u00f1a con vinti galee pe razonze don Zane a Tunnexi, ma o tempo grammo o l'imped\u00ec o conzonzimento de squaddre. E cosc\u00ec o decise de f\u00e2 scivern\u00e2 e galee into porto de Zena; e, mentre o scriveiva a Feipo II de credde che a scitua\u00e7ion zeneize a se sai\u00e6 evolua pe o megio, a-o contempo, visto quello che l'ea successo into 1547, o decise de ass\u00f3d\u00e2 asc\u00ec un \u00e7entan\u00e2 de fanti da mette a-a guardia de galee.\nO 1574 o se present\u00f2 comme un anno diffi\u00e7ile, nonostante o foise allegrao da-a nascita da figgia Artemixia, ch'a sai\u00e2 da p\u0153u a so figgia prediletta (into 1576 nasci\u00e2 l'urtimo figgio, Carlo), e nonostante o f\u00e6to che o Doia o ri\u00e7evesse un importante riconoscimento da parte spagnolla, co-a nommina a membro do Collater\u00e2 de Nappoli (a-a qu\u00e6 gh'ea ligao un compenso de 3.000 ducatti, che ghe fun per\u00f2 lev\u00e6 into 1579 quand'o fu investio da commenda de Caravaca). S'\u00e8 dito un anno difi\u00e7\u00e7ile, in quanto a scitua\u00e7ion zeneize a no l'evorveiva \u00e7erto pe o megio, an\u00e7i, morteppri\u00e7i ean i segni do radicaliz\u00e2se di rapporti tra nobilt\u00e6 \"vegia\" e \"n\u0153uva\"; e o Doia (insemme co-o s\u0153uxoo Marc'Antogno do Caretto e Antogno Doia) o se sent\u00ec investio da responsabilit\u00e6 de dire\u00e7ion a l'interno da nobilt\u00e6 \"vegia\"; pe o momento e responsabilit\u00e6 politiche fun assonte in mezua maggi\u00f4 da Marc'Antogno, o qu\u00e6 de f\u00e6to o l'elabo\u00f2 asc\u00ec un progetto de riforma constitu\u00e7ion\u00e2, ch'a fu ogetto d'ampie e aspie discuscioin \u00e7ittadi\u00f1e.\nAnno diffi\u00e7ile asc\u00ec pe quante resguardava a costion de l'impreiza de Tunnexi: tant'\u00e8 che quande a-i primmi de settembre o Doia o part\u00ec in soccorso do corpo de spedi\u00e7ion co-ina flotta de quaranta galee, o no saveiva ancon che in realt\u00e6 o forte o l'ea za cheito e o fr\u00e6 Pagan o l'ea morto.\nCo-a fin do 1574 v\u00e8gne paleize a Zena che a scitua\u00e7ion a no l'ea ciu resciorvibile drent'i schemi do tradi\u00e7ion\u00e2 confl\u00edto politico; i \"vegi\" s'armavan e reclutavan ommi inti so f\u0153\u00fcdi; o Doia o mant\u00e8gne a guardia arm\u00e2 a-e galee, ma a-i primmi de frev\u00e2, insemme a-i atri \"asentistas\", o decise de no lasci\u00e2le ciu in darsena pe no cor\u00ee troppi peighi. A quello ponto o Doia o no poeiva ciu rest\u00e2 insci-\u00f4 sfondo do scontro politico e o parte\u00e7ip\u00f2 cosc\u00ec direttamente a-e re\u00fcnioin da deputa\u00e7ion di \"vegi\" (una specie d'organizza\u00e7ion de tipo partitico) e a-i incontri che avv\u00e8gnan co-a deputa\u00e7ion di \"n\u0153uvi\", essendo asc\u00ec opignon diffuza (comme pensava presempio o Marco Gent\u00ee) che l\u00ea o foise \"cappo de tutta ra Nobilt\u00e6\"; e deleg\u00e6 di \"vegi\" a trat\u00e2 espressamente con l\u00ea fun Steva De Mai e Zorzo Doia, tutti doi esperti inte questioin milit\u00e6.\nAn\u00e7i, quande z\u0153umo\u00e6 tutto lasciava prezag\u00ee che se sai\u00e6 arriv\u00e6 a-o scontro, o Doia o se fe\u00e7\u00e7e protagonista de un'ini\u00e7iativa ch'a sai\u00e6 dovua serv\u00ee a cre\u00e2 da divixon tra-e classe popol\u00e6 e a nobilt\u00e6 \"n\u0153uva\": o convoc\u00f2 i consoi di arte e o pronon\u00e7i\u00f2 un discorso fortemente a effetto. Segondo un'atra fonte (a cronaca red\u00e6ta da l'ex duxe Zane Batesto Lerc\u00e2) co-o discorso f\u00e6to a-i tescioei de s\u00e6a, a ciu nomioza e temua corpoa\u00e7ion de laoanti, o l'intr\u00f2 ancon ciu into meito da polemmica, afermando che \"con ro fav\u00f4 dri vegi haveivan \u00f3tegn\u00fao che no foissan \u00f3brig\u00e6 a lavor\u00e2 noma a ro prexio che convegnissan e che dovessan \u00easse pag\u00e6 in din\u00e6 e non in gran ni robe\" (essendo a tutti notto che i imprendito\u00ee tescili ean sorvetutto tra i nobili \"n\u0153uvi\").\nL'insurre\u00e7ion do 1575.\nNonostante questi tentativi, l'insurre\u00e7ion a ghe fu p\u00e6gio, sciben che no acheite f\u00e6ti de sangue gu\u00e6i gravi; i soli morti fun proppio di sordatti do Doia, assalii da-a folla, quande s'allontanavan da-a darsena, pe otempi\u00e2 a-i ordi do Senato. Subito doppo l'insurre\u00e7ion comen\u00e7\u00f2 l'ezodo da nobilt\u00e6 \"vegia\" da-a \u00e7itt\u00e6, e, comme anotta un'anonimo, \"le galere del S. Gio. Andrea sono hora mai diventate le gondole di Venetia poich\u00e9 ogni giorno non fanno altro che traghettare per la rivera robe, famiglie di questo et di quello\".\nO Doia o no se preoccup\u00f2 solo d'agiutt\u00e2 a mette in sarvo famigge e pin de casa; o comen\u00e7\u00f2 subito una articol\u00e2 man\u0153uvra de contratacco politico e, in prospettiva, milit\u00e2. Trasfeiose a Nappoli, insemme co l'Antogno Doia o \u00e7erc\u00f2 de convin\u00e7e o vi\u00e7er\u00e8 a no aotorizz\u00e2 di esporta\u00e7ioin de gran verso Zena, sciuscitando l'allarm\u00e2 rea\u00e7ion do non\u00e7io Antogno Saolo, ch'o scriveiva a Romma: \"questo \u00e8 mettere in disperatione quel popolo ... et sar\u00e0 interpretato in Genova questo fatto intimatione di guerra\". O Doia o svilupp\u00f2 un'accorta propaganda, scrivendo e fando circol\u00e2 lettie e coresponden\u00e7e, comme quella co l'ambasciao zeneize in Spagna, Marc'Antogno Saolo, inta qu\u00e6 o metteiva in eviden\u00e7a i peighi derivanti da l'afferm\u00e2se in \u00e7itt\u00e6 di groppi radic\u00e6 (\"\"se quelli de S. Lucco [i \"vegi\"] son aora fu\u0153ra, se pu\u0153 temme che un'atra votta ghe sar\u00e0 quelli de S. P\u00ea [i \"n\u0153uvi\"], \u00f2 saran tutti insemme a terme che non porran d\u00ee questo o l'\u00e8 ro m\u00ea!\"\"). A-o contempo o Doia o riafferm\u00f2 in ogni moddo o prin\u00e7ippio che into scistema de governo da Repubbrica se doveiva trov\u00e2 un moddo de garant\u00ee una sostan\u00e7i\u00e2 equiparti\u00e7ion tra \"vegi\" e \"n\u0153uvi\".\nO concetto o l'\u00e8 ben ben spiegao inte 'na lettia a-o carden\u00e2 B. Lomellin, ch'o rappresentava i interesci di \"vegi\" a-a corte pontifi\u00e7ia (no alie\u00f1a, in realt\u00e6, da de scimpatie pe i \"n\u0153uvi\"): \"non vu\u0153ggio d\u00ee ni pretende che ro governo o sea partio per meit\u00e6 fra re doe parte, ma si ben ch'o s'acaotelle che arcu\u00f1a de l\u00f4 a non posse \u00easse escluza como se va camin manifesto de f\u00e2 con l'osservation dra nua lezze do 528\".\nSorvetutto a part\u00ee da-a meit\u00e6 de zugno v\u00e8gne evidente pe o Doia che l'unica solu\u00e7ion praticabile a l'ea quella milit\u00e2, sciben ch'a no s'apresentesse de fa\u00e7ile attoa\u00e7ion. De ciu che a-o momento no l'ea ancon do tutto ci\u00e6o l'attezamento spagnollo: o Doia o l'aiva za squ\u00e6xi reclutao un regimento de fanti da tegn\u00ee in sce-e galee, ma o solli\u00e7itava una form\u00e2 aotorizza\u00e7ion da don Zane d'Aostria. E co l'arrivo a Zena de doi invi\u00e6 fran\u00e7eixi, Gian Galea\u00e7\u00e7o Fregozo e Mario Birago, deventava evidente a poscibilit\u00e6 de 'na interna\u00e7ionalizza\u00e7ion do confl\u00edto.\nTardava in realt\u00e6 l'aotorizza\u00e7ion spagnolla, anche perch\u00e8 difformi ean i pai a l'interno do conseggio de stato; e se gh'ea chi, comme o ducca d'Arba, o no sai\u00e6 st\u00e6to alien da un corpo de man, gh'ea asc\u00ec chi ri\u00e7ercava una solu\u00e7ion tutta politica. O Doia in luggio o l'ea z\u0153umo\u00e6 pronto a intervegn\u00ee; a Nappoli, per\u00f2, don Zane e o Granvelle inscisteivan pe rinvi\u00e2 tutto a l'arrivo da form\u00e2 aotorizza\u00e7ion regia. In agosto o Doia o torn\u00f2 a-o Nord, donde a-o Fin\u00e2 ean riunii i cappi di \"vegi\" e o-i solli\u00e7it\u00f2 a pag\u00e2 e quote stabilie (\"avendo exagerao molto sorve ro particol\u00e2 dri din\u00e6\", comme scrisse un oservat\u00f4), e intanto o mandava pe o m\u00e2 Ligure e so galee a desg\u0153ugge \u0153uvia de intimida\u00e7ion e prescion.\nFaxeiva sen\u00e7'atro parte di preparativi politichi da gu\u00e6ra asc\u00ec a lettia che o Doia o scrisse o 20 agosto a-o Senato da Repubbrica (e ch'o provvidde a diffonde in stampa) inta qu\u00e6 o l'inviava i \"n\u0153uvi\" a-o governo a a\u00e7et\u00e2 a proposta de compromisso. E a-i primmi de settembre o l'incareg\u00f2 Giacomo de Neigro de prepar\u00e2 una lettia-manifesto indri\u00e7\u00e2 a-o \"popolo\", da f\u00e2 diffonde in \u00e7itt\u00e6.\nTutta l'atten\u00e7ion a l'ea per\u00f2 votta a-i preparativi milit\u00e6: i \"vegi\" ean z\u0153umo\u00e6 ariescii a mette insemme vinti galee, ean ariescii a ass\u00f3d\u00e2 di atre fantaie, licen\u00e7i\u00e6 temporaniamente da-o governat\u00f4 de Milan; e cosc\u00ec o 4 settembre o Doia o stil\u00f2 i ordi de combattimento, bench'o no foise st\u00e6to ancon formalmente aotorizzao da don Zane.\nFoscia ghe fu quarche dogge\u00e7\u00e7a da tutte doe e parte into decidde i tempi da gu\u00e6ra; don Zane de f\u00e6to o l'aotorizz\u00f2 a m\u00f2ssa d'arme o 13 settembre (e decidendo de sospende da quella d\u00e6ta o \"sodo\" pe e galee); ma a Madrid o 1\u00ba settembre l'ea za st\u00e6to stabilio de rimette in discuscion tutti i debiti contr\u00e6ti co-i banch\u00ea zeneixi, ch'ean escluxivamente nobili \"vegi\", i qu\u00e6 d'atro canto no aspeton l'aotorizza\u00e7ion de don Zane. L'11 settembre o carden\u00e2 G. Moron, ligao pontifi\u00e7io a Zena, o scriveiva preoccupao a-o Doia, domandandoghe i motivi pe-i qu\u00e6 i deput\u00e6 di \"vegi\" aveivan improvizamente lasciao a \u00e7itt\u00e6. E de f\u00e6to o 12, a Fin\u00e2, i \"vegi\" decidettan de arv\u00ee i ostilit\u00e6 nominando o Doia comandante in cappo de l'impreiza. I opia\u00e7ioin milit\u00e6 fun condute a-o prin\u00e7ippio con noteive abilit\u00e6: fu occupao a Rivea de Levante e contemporaniamente fu portao l'assato da t\u00e6ra contra N\u0153uve; a l'interno da m\u00e6xima nobilt\u00e6 \"vegia\" emerzette per\u00f2 de tenden\u00e7e critiche (de qu\u00e6 o l'\u00e8 testimonio o Zane Sarv\u00e6go) pe a ceiga che succescivamente pigi\u00f2 i avegnimenti.\n\"Arriv\u00e0 Zan'Andria intro gorfo dra Spezza, donde o l'iss\u00e0 ro stendardo dra croxe rossa de Sancto Zorzo, poendose con verit\u00e6 d\u00ee quello dra vera repubrica, essendo nobili ciu interess\u00e6 in quella che populari et plebei... o se ferm\u00e0 intro lu\u0153gho de Vo\u00e6 a re speize dri poveri nobili, faxendo scaramu\u00e7\u00e7e va\u00f1e con quelli contadin et con ri sordatti eran in Sao\u00f1a\".\nIn effetti, i contendenti in lotta ean poco prepar\u00e6 a condue una gu\u00e6ra de longo periodo: i \"n\u0153uvi\" a Zena no disponeivan de 'na flotta milit\u00e2 e gh'aivan di problemi politichi a-o so interno; i \"vegi\" saveivan de dovei pag\u00e2 de tasca proppia i costi da gu\u00e6ra e a sospenscion di pagamenti vosciua da-o Feipo II a poneiva de grosse ipoteche a-a so capa\u00e7it\u00e6 de movimento. O schieramento politico italian o s'ea da p\u0153u pronon\u00e7iao una\u00f1ime contra i peighi de 'na gu\u00e6ra ch'a turbava profondamente i equilibbri z\u0153umo\u00e6 consolid\u00e6 di Stati.\nPrevarse cosc\u00ec a linnia da tratativa diplomatica: doppo che fu stipulao o compromisso e decizo o transfeimento de tratative a Cas\u00e2, o Doia o se port\u00f2 a Nappoli, de donde, co-o conseggio de l'esperto Granvelle, o seguiva l'\u0153uviao di deput\u00e6 di \"vegi\", no lexinando i so conseggi, comme quand'o scrisse che no l'ea o caxo de rende troppo difficortozo l'accesso a-e magistratue \u00e7ittadi\u00f1e, ma \"za che se vu\u0153ran l'unico orde, sea ra riforma t\u00e2 che l'orde o sea unico in effetto, et per questo l'\u00e8 de necessit\u00e6, a m\u00ea parei, che se levan ri mecanichi\". O Doia o l'interpretava ben a senscibilit\u00e6 da nobilt\u00e6 \"vegia\"; e l'escluxon de frange \"artexa\u00f1e\" da-o corpo da nobilt\u00e6 o fu in effetti un di risurt\u00e6 de \"Leges novae\", stabilie a Cas\u00e2, che fun da p\u0153u promulg\u00e6 into mar\u00e7o de l'anno succescivo.\nA fin da gu\u00e6ra \u00e7iv\u00ee a permisse a-o Doia de dedic\u00e2se con maggi\u00f4 tranquillit\u00e6 a-i problemi patrimoni\u00e6, e domesteghi asc\u00ec: o pens\u00f2 de ingrand\u00ee i so possedimenti apeninnichi, mettendo i \u0153uggi insci-\u00f4 marchezato de San Steva, alloa infe\u00fcdao a l'an\u00e7ian Antogno Doia (o l'ariesci\u00e2 a accatt\u00e2lo solo into 1592, pe ciu de 290.000 lie, gra\u00e7ie asc\u00ec a-o f\u00e6to che into 1591 a popola\u00e7ion do l\u0153ugo a s'ea rebell\u00e2 a-o G. B. Doia, e o Doia o l'ea ariescio a imped\u00ee che se n'impadronisse a Repubbrica de Zena). O fe\u00e7\u00e7e esegu\u00ee desp\u00e6gi loei de ristruttua\u00e7ion e de decora\u00e7ion a-a villa de Fasci\u0153u: o l'ampli\u00f2 l'aa ocident\u00e2, se comen\u00e7\u00f2 a costru\u00ee e l\u00f3ge later\u00e6 (loei ch'o fai\u00e2 da p\u0153u esegu\u00ee asc\u00ec inta villa \u00c7entrio\u00f1a de Pegi e into pala\u00e7\u00e7io Grimado de stradda N\u0153uva, accatt\u00e2 l'u\u00f1a into 1584, e l'atro into 1596; l'aquixi\u00e7ion de questo pala\u00e7\u00e7io, destinao a-o figgio Carlo, a rappresenta ben a perscisten\u00e7a de 'n interesse pe i investimenti inmobili\u00e6 de gran prestiggio). O commiscion\u00f2 a Lazzao Calvi di cicli d'afreschi, e a-o m\u00e6ximo (insemme a-o Lucco Cangiaxo) o dai\u00e2 l'incarego inti anni succescivi de prepar\u00e2 di cartoin pe di arazzi, che risurtan \u00ease u\u00f1a de forme d'arte da l\u00ea prefeie: da-i \"libri d'azenda\" cosc\u00ec comme da-i inventai \"post mortem\" risurta evidente comme de no grand'importan\u00e7a foise a quadraja, mentre res\u00e2t\u00e2van pe o so val\u00f4 segge e colle\u00e7ioin d'arazzi segge quella d'oggetti d'\u00f3o e d'argento.\nI anni succescivi no se segnallan pe di epizodi de relevo: o Doia o continu\u00f2 a crov\u00ee l'incarego de maggi\u00f4 asentista de galee e a \u00ease a Zena o ponto de rifeimento centr\u00e2 pe a Spagna: e so galee, otr'a ese impegn\u00e6 inta norm\u00e2 attivit\u00e6 de sarvaguardia de coste inta lotta contra a pirataja barb\u00e6sca e turca, contribuin a-o trasporto de contante pe l'exer\u00e7ito spagnollo impegnao inta gu\u00e6ra de Fiandre (da-e qu\u00e6 don Zane d'Aostria o ghe scrivi\u00e2 de lettie apascion\u00e6, lamentando o st\u00e6to d'izoamento politico e diplomatico into qu\u00e6 o s'atrovava); servin a traghett\u00e2 di personaggi de prestiggio, comme l'impiaixe (e tutti amion o sfar\u00e7o exibio inte livree de ciusme, tutte vestie de veluo verde); \u00f2 servin a trasport\u00e2 con segue\u00e7a e discre\u00e7ion e reliquie de San Loen\u00e7o destin\u00e6 a l'Escorial.\nDe seguo no gh'ea ciu spa\u00e7io pe-e gren ini\u00e7iative milit\u00e6 e o Doia o se rendeiva conto che foscia un ciclo da stoia economico-milit\u00e2 de galee o l'ea apr\u0153uvo a concluddise: a-o prin\u00e7ippio di anni Ottanta o fulcro da gu\u00e6ra spagnolla o mesci\u00f2 verso o M\u00e2 do Nord e l'Atlantego, into qu\u00e6 e galee no ean fa\u00e7ilmente impiegabile. A l'interno da m\u00e6xima aministra\u00e7ion spagnolla se confrontava e desp\u00e6ge poxi\u00e7ioin de chi ea favoeive a-o scistema di \"asientos\" e de chi invece pensava che foise ciu convegninte d\u00e2 e galee, proprie, in \"administraci\u00f3n\"; gh'\u00e8 da azonze da p\u0153u che i ritardi inti pagamenti ean z\u0153umo\u00e6 t\u00e6 da rende no sempre appetibile pe 'n privao a gestion de 'n st\u0153u de galee.\nCosc\u00ec into 1582 o Doia o se desf\u00e8 de quella ch'a l'ea st\u00e6ta conscider\u00e2 scin a l'ant'oa a base prin\u00e7ip\u00e2 do so poei: o vendette dexe galee a-a Spagna, ch'a provvidde da p\u0153u a cedile a trei zeneixi (doe a G. A. Da M\u00e6n e quattro ciaschedun a Agabito Grillo e Coximo \u00c7entrion). Pe l\u00ea o ne riserv\u00f2 doe (pag\u00e6 \"comme tr\u00e6\") e o s'orient\u00f2 verso una parte\u00e7ipa\u00e7ion ciu person\u00e2 a-a polittica spagnolla.\nL'ea st\u00e6to o m\u00e6ximo Granvelle a \u00f3serv\u00e2 che o Doia o sai\u00e6 st\u00e6to utile asc\u00ec sen\u00e7a o st\u0153u de dozze galee e ch'o l'avi\u00e6 posciuo ese un bon \"conseg\u00ea\". E de f\u00e6to into 1582 comen\u00e7\u00f2 a circol\u00e2 e voxe de 'na poscibile nomina do Doia a \"gener\u00e2 do M\u00e2\". Into frev\u00e2 do 1583 o Feipo II o ghe scrisse prospetandoghe, finalmente, l'agogn\u00e2 nommina. Into setembre o Doia o se transfei in Spagna e tra o novembre e o dexembre a pratica, gra\u00e7ie asc\u00ec a-o fativo contributo do Granvelle, a v\u00e8gne concruza. O Doia o fu cosc\u00ec nominao gener\u00e2 do M\u00e2 co-e m\u00e6xime \"preminen\u00e7e\" ch'aveivan av\u00fao don Zane d'Aostria e don Garcia de Toledo; ghe fu d\u00e6to alloa un assegno de 12.000 scui pe l\u00ea, ciu 4.000 pe i so gentilommi (a Madrid, in effetti, o l'aiva un picceno seguito composto da un numero imprecizao de \"intrategnui\", dix\u0153utto \"cre\u00e6\", a guardia, un mego e 'na perso\u00f1a de fiducia, ch'a l'ea alloa o zeneize Peo S\u00e6ra).\nTra i anni Ottanta e Novanta o Doia o condusse un'accorta politica matrimoni\u00e2 pe figgi e figge: a Vittoia a spos\u00f2 Ferrante Gonzaga, a-o Dria ani\u00e2 a Zana Colonna, a l'Artemixia a s'uni\u00e2 co-o Carlo Borgia de Gandia e solo o Carlo o mai\u00e2 una zeneize, Pra\u00e7idia Spi\u00f1oa. Nonostante o ci\u00e6o incianto politico de questi maiezzi, o Doia o se manifesta inte lettie (comme da p\u0153u inti testamenti) un po\u00e6 ben amoozo e attento, preocupao de tutto \u00e7o che succedeiva inte famigge, in specce de figge.\nNonostante questa proie\u00e7ion italia\u00f1a e \u0153\u00fcropea do Doia e da famiggia, restava per\u00f2 asc\u00ec di problemi connesci a-a presen\u00e7a in \u00e7itt\u00e6 de 'n poei person\u00e2 cosc\u00ec ci\u00e6amente \"ingombrante\" inta piccena, e p\u00f9 fa\u00e7ioza, Repubbrica zeneize.\nDe costioin sccettamente protocoll\u00e6 se intre\u00e7\u00e7avan con di temi de mao rilevan\u00e7a politica. Presempio l'annalista Antogno Roccataggi\u00e2 (un nobile \"n\u0153uvo\") o scriveiva che, into 1584, in \u00e7itt\u00e6 gh'ea \"odio univers\u00e2 dri \u00e7itten in ver ro Doria\" pe o so and\u00e2 pin de sosta, susseguente aponto a-a nomina a gener\u00e2 do M\u00e2 (e un atro incidente protocoll\u00e2 o l'av\u00e8gne into zugno do m\u00e6ximo anno into m\u00e2 Ligure con Marc'Antogno Colonna, alloa in transfeimento verso a Spagna). Ma insemme con de questioin puamente de forma s'atr\u0153uva de questioin ciu importante: aoa se ghe deviava d'intr\u00e2 in \u00e7itt\u00e6 scortao da-i so lambard\u00ea (sorvettutto pe scin ch'o no l'avesse d\u00e6to do \"seeniscimo\" a-o duxe), aoa s'arviva a-a dreitua un procedimento pen\u00e2 contra un di so \u00f3fi\u00e7i\u00e6, Lonardo Spi\u00f1oa, percos'o l'aiva mena\u00e7ao a galea capita\u00f1a da Repubbrica, sempre pe de questioin de salui.\nMa nonostante questi attriti a presen\u00e7a do Doia inta vitta \u00e7ittadi\u00f1a a l'arestava dominante, nonostante l'informalit\u00e6 di interventi: inte l'ele\u00e7ion di duxi e goernoei l'arembo do Doia o diventava necessaio, \u00f2, a-o contraio, se metteivan contra questo \u00f2 quello, proppio perch\u00e8 apoggiao da l\u00ea. F\u00e6to st\u00e0 che di esponenti da nobilt\u00e6 \"n\u0153uva\" asc\u00ec (un David Vacc\u00e2 \u00f2 un Matt\u00ea Senarga) razonsan a carega de duxe gra\u00e7ie asc\u00ec a-i boin rapporti ch'aveivan saci\u00fao mantegn\u00ee co-o Doia, nonostante o so passao de capifa\u00e7ion; mentre o Doia o l'intri\u00e2 in averto disciddio con di atri esponenti di \"vegi\", comme un Zorzo Doia, un Steva De Mai \u00f2 un Ambr\u0153uxo Spi\u00f1oa.\nMa a-o Doia se gh'amiava comme interlocut\u00f4 poscibile da-a lonta\u00f1a Inghilt\u00e6ra asc\u00ec: quande l'abile, e transfugo, Ora\u00e7io Pravexin into 1586 o \u00e7erc\u00f2 de riattiv\u00e2 di can\u00e6 de comunica\u00e7ion co-a Spagna, pe discutte de poscibile condi\u00e7ioin de paxe, o mand\u00f2 o fr\u00e6 Fabri\u00e7\u00e7io, ancon a Zena, co-o potente s\u0153uxoo de questo, Lazzao Grimado, a discutte proppio co-o Doia; o qu\u00e6 o fai\u00e2 savei che pe scin che foise continoao e scoraie do Francis Drake, sai\u00e6 st\u00e6to ben diffi\u00e7ile intao\u00e2 de serie tratative.\nCo-i anni Novanta comen\u00e7\u00f2 a pales\u00e2se into Doia i primmi segni de invegimento, lig\u00e6 asc\u00ec a-a salute m\u00e2ferma; tanto ch'o fu l\u00ea m\u00e6ximo a domand\u00e2 into 1594 d'ese sostituio a-o comando de galee, ma pe o momento no se ne parl\u00f2 ciu oltre; an\u00e7i, proppio in quell'anno o Doia o l'azonse una n\u0153uva e amb\u00eda qualifica a-o so \"cursus honorum\" essendo st\u00e6to nominao membro do Conseggio de Stato.\nSe p\u0153u d\u00ee ch'a sto punto o Doia o l'aiva razonto l'amb\u00edo obiettivo d'avei \"hon\u00f4 et roba\". Asc\u00f4t\u00e0o membro do Conseggio de Stato, gener\u00e2 do M\u00e2, inscignio de onoifixen\u00e7e e tittoli (ma o no l'ebbe o Tozon d'\u00f3o, ch'o l'and\u00f2 invece a-o figgio Dria), o l'aiva saciuo mantegn\u00ee, primma, e mette insemme, da p\u0153u, un ingente patrimonio. O so patrimonio immobili\u00e2 o l'ea esteixiscimo: o l'andava da-o Stato de Merfi (do qu\u00e6 o l'ea intrao into pin possesso a-a morte da Zenobia, avvegnua o 18 dexembre 1590) a-i nomioxi fe\u00fcdi appenninichi, a-a L\u0153ua; in \u00e7itt\u00e6 e dintorni no p\u00e2 avesse una propiet\u00e6 immobili\u00e2 diffuza, ma quest'a l'ea concentr\u00e2 in gio a-a villa de Fasci\u0153u (donde a part\u00ee da-i anni '90 travagi\u00f2 o Mar\u00e7ello Spar\u00e7io e o Brandimarte), o pala\u00e7\u00e7io de stradda N\u0153uva, a villa de Pegi, otr'a-e doe case avite de \"cia\u00e7\u00e7a Doia\"; into 1593 i soli \"mobili de caza\" ean valut\u00e6 a ciu de 500.000 lie (ciu do doggio in val\u00f4, pe f\u00e2 un paragon, do fe\u00fcdo de Tursci, \u00f2 do pala\u00e7\u00e7io de stradda N\u0153uva).\nMeno presente, ovviamente, insci-\u00f4 fronte milit\u00e2 nav\u00e2, o parte\u00e7ipava per\u00f2 - se cosc\u00ec se p\u0153u d\u00ee - a-a vitta politica spagnolla stilando rela\u00e7ioin, pai, conseggi, comme quelli pubbric\u00e6 inte l'Oeutto\u00e7ento inta \"Colecci\u00f3n de documentos in\u00e9ditos\"... relativi a de questioin d'armamento, \u00f2 a-o problema de l'\u00f3o e de l'argento americhen (inte un de questi, nonostante l'\u00f3fi\u00e7ialit\u00e6 do rapporto, o l'affermava che into \"Consejo de hacienda \"no hay hombre ninguno que sepa de la materia que alli se trata\"\".\nE condi\u00e7ioin de salute, per\u00f2, spinzeivan o Doia a reti\u00e2se, tanto che into 1599 (morto into frattempo o Feipo II) o ne domand\u00f2 l'aotoriza\u00e7ion a-o n\u0153uvo re; ma o Feipo III pe o momento o respinse e dimiscioin; e, an\u00e7i, circol\u00f2 a Zena a voxe che ghe foise st\u00e6to radogiao o stipendio (sai\u00e6 st\u00e6to portao a-a conspicoa \u00e7iffra de 40.000 scui annoi). Fedele a l'inmaggine de difens\u00f4 di interesci spagnolli (sci\u00f1a i ciu miopi), into 1600 o fe\u00e7\u00e7e sci che se zonzesse a l'espurscion da Zena de monscign\u00f4 Goffr\u00e8 Lomellin, ben notto pe e so ini\u00e7iative in fav\u00f4 de Enrico IV (e cosc\u00ec inti anni succescivi o metteiva in guardia o Senato in sce-e rela\u00e7ioin de Claodio Da M\u00e6n co-o granducca de Tosca\u00f1a, a so pai troppo streite).\nMa fu co-o 1601 che se prospett\u00f2 a-o Doia a poscibilit\u00e6 de lig\u00e2 o proppio nomme a quarcosa de davei \"honorao\". A zugno o domand\u00f2 a-o Senato o permisso de f\u00e2 tranxit\u00e2 da Vo\u00e6 4.500 fanti pe imbarc\u00e2li in sce-e galee; pe o momento l'ea tutto segretto (\"disegnando f\u00e2 un'impreiza no penetr\u00e2\" annotta o Giulio Pravexin), e t\u00e2 a l'aresti\u00e2 aomanco scin a-a meit\u00e6 de luggio. O progetto, pe ariesc\u00ee, o doveiva rest\u00e2 o ciu poscibile riservao, tratandose, in effetti, de un'impreiza \u00e2tam\u00e8nte diffi\u00e7ile e reizegoza, saiv'a d\u00ee \u00f3cup\u00e2 Arg\u00ea.\nI preparativi pe arm\u00e2 un'arm\u00e2 de circa 70 galee e 10.000 fanti no poeivan pass\u00e2 do tutto inoserv\u00e6; ben fito se conobbe asc\u00ec l'obiettivo (e Enrico IV o comment\u00f2: \"j'ay l'opinion que le bruit en sera plus grands que l'effet\"). In realt\u00e6, p\u00e2 che manco i preparativi foisan a l'\u00e2t\u00e8\u00e7\u00e7a de l'impreiza (o Conestaggio inta so \"Relazione\" o l'inscist\u00e8 tanto in sce-e gioxie di vi\u00e7er\u00e8 spagnolli), ma, nonostante \u00e7o, o Doia o no dexistette. Segondo o Conestaggio, \"\"in ogni lu\u0153go o conobbe che no se corespondeiva a ri ordi dro Re ni a ri so... ma comme ra cupidit\u00e6 dra gru\u0153ria a se stende ciu otra che quanto \u00e8 longo ro spatio de l'humanna vitta, ro prin\u00e7ipe (si ben vegio) avido de gru\u0153ria o vosse super\u00e2 con ra diligen\u00e7a e con ra virt\u00f9 quande foisse possibile ogni difficurt\u00e6\".\nO progetto o l'ea de zonze inti presci de Arg\u00ea, sbarc\u00e2 de n\u0153utte de compagnie \u00e7ernue d'archebux\u00ea ch'\u00f3cup\u00e8ssan u\u00f1a de porte da \u00e7itt\u00e6, e da p\u0153u intrevegn\u00ee mascisciamente co-a flotta. Zonti per\u00f2 in vista da \u00e7itt\u00e6 nemiga, s'\u00ees\u00f2 una boff\u00e6a de vento, e, scrive ancon o Conestaggio, \"conv\u00e8gne... corre anco con re garie donde ro mareito vento o voreiva\"\"; a flotta a se ritrov\u00f2 o 3 settembre 1601 torna a Maiorca, de dond'a l'ea da poco partia, sen\u00e7a poei concludde ninte.\nE cosc\u00ec svan\u00ec l'urtima spian\u00e7a de 'na \"notabile fation\". E conseguen\u00e7e fun fito tr\u00e6te; o Doia o present\u00f2 torna e dimiscioin da gener\u00e2 do M\u00e2 (domandando per\u00f2 che ghe foise conservao ciu che a meit\u00e6 do stipendio, a \u00e7o ch'o poese f\u00e2 vedde a-o \"mondo\" de \u00ease ancon in gra\u00e7ia do re), e questa votta fun a\u00e7et\u00e6. O 12 dexembre o Senato de Zena o ghe decret\u00f2 di ono\u00ee particol\u00e6, tra i qu\u00e6 l'ere\u00e7ion de una stattoa analloga a quella do Dria, co-o tittolo de \"patriae libertatis conservator\" (a stattoa a fu scorpia da-o Tad\u00ea Carlon, ch'o l'aiva za laoao pe o m\u00e6ximo Doia, presempio inti travaggi de inbellimento do pala\u00e7\u00e7io de stradda N\u0153uva).\nA vitta do Doia lentamente a se serava, sciben ch'o l'ocupava delongo a scena politica: into 1602 o l'eredit\u00f2 o marchezato de Fin\u00e2, ma essendo za ocupao da-i spagnolli, o no poe' vegnine in possesso (e o sai\u00e2 quindi solo rimborsao); into 1604 o s'\u00f3cup\u00f2 ancon pe conto di spagnolli di dezordi scciup\u00e6 a Mo\u00f1ego doppo l'assascinamento de l'Ercole Grimado; ma e so giorn\u00e6 passavan pe a ciu gran parte tra Fasci\u0153u e a bella villa da L\u0153ua.\nInto zen\u00e2 do 1606 e condi\u00e7ioin de salute s'agravon; o detava incessantemente codexilli e codexilli, aregordando e recomandando i so segretai e conlaboato\u00ee a-i figgi, disponendo lasciti (pe a figgia Vittoia, ch'a no doveiva avei av\u00fao un matrimonio feli\u00e7e; 1.000 scui pe l'Artemixia pe e speize ch'a l'avi\u00e6 affrontao pe o desmuo). O mo\u00ec a Zena inta n\u0153utte do 2 frev\u00e2 1606.\nA-o primmogenito Dria andava o fidecomisso (comprenscivo, tra l'atro, de Melfi, Fasci\u0153u, i feudi appenninichi), a Carlo o pala\u00e7\u00e7io de stradda N\u0153uva, o ducato de Tursci, e doe galee; a Zanetin, z\u0153umo\u00e6 carden\u00e2, desp\u00e6gie rendie. O patrimonio complescivo o vegne valutao in 1.620.000 scui d'\u00f3o.\nInte \"Rimme diverse\" do 1575 gh'\u00e8 'n sonetto do Fogetta dedicao ."}
{"id": "15299", "revid": "12052", "url": "https://lij.wikipedia.org/wiki?curid=15299", "title": "Nichiozo Doia (1525-1592)", "text": "Nichiozo Doia \u00f2 D'Oria (Zena 1525 \u2013 13 \u00f2t\u00f4bre 1592) (in italian: \"Nicol\u00f2 Doria\") o l'\u00e8 st\u00e6to o 72\u00b0 duxe da Repubbrica de Zena, da-o 20 \u00f2t\u00f4bre 1579 a-o 20 \u00f2t\u00f4bre 1581, o vintisetteximo co-a carrega bienn\u00e2."}
{"id": "15303", "revid": "2355", "url": "https://lij.wikipedia.org/wiki?curid=15303", "title": "Carxi Ligure", "text": ""}
{"id": "15304", "revid": "1144", "url": "https://lij.wikipedia.org/wiki?curid=15304", "title": "Grondo\u00f1a", "text": ""}
{"id": "15305", "revid": "12052", "url": "https://lij.wikipedia.org/wiki?curid=15305", "title": "Gian Loigi Fiesco", "text": "Gian Loigi Fiesco (Zena, 1523 - 1547), nobile zeneize aot\u00f4 da falia conzua contra o Dria Doia.\nBiografia.\nO nascette a Zena da Scinibado \"comes Lavaniae\" (quondam Gian Luigi senior, rammo de Torriggia e Savignon) e Maia Grossa da Rove (figgia de B\u00e6rtom\u00ea do rammo zeneize di Grosci da Rove), into 1522.\nPrimmogenito de \u0153utto figgi legittimi, o l'ebbe in testamento da-o po\u00e6 (testamento do 18 zen\u00e2 1528, doppo l'investitua de Carlo V do 2 settembre 1524, renov\u00e2 a-o Fiesco o 4 zen\u00e2 1535) i fe\u00fcdi de Mont\u0153uggio, Torriggia, Carrega, Garbagna, Roccataggi\u00e2, l'ottava parte de Savignon, Cremonte, Grondo\u00f1a, San Steva d'Aveto, Borgot\u00e2, Carxi e Veppo, Vaize, Croxe Val Trebbia e parte de Otton. O Fiesco o l'ea erede de 'n patrimonio a l'apexe da so espanscion, ma into m\u00e6ximo tempo segnao da de difficort\u00e6 finan\u00e7iaie e politiche che fun drammatizz\u00e6 da-a morte precoxe do po\u00e6 (fin 1531 \u00f2 prin\u00e7ippio 1532).\nA-a morte do po\u00e6 o Fiesco o l'and\u00f2 a vive co-a mo\u00e6 into castello de Mont\u0153uggio, donde o l'ebbe comme precett\u00f4 P. Pansa (za segretaio e amigo do Scinibado, lettiao e aot\u00f4 de vitte de Inno\u00e7en\u00e7io IV e Adrian V, pappi de caza Fiesca, pubbric\u00e6 into 1601), a-o qu\u00e6 spett\u00f2 insemme con Dria Doia a tutella asc\u00ec. A 18 anni o preize o comando di f\u0153\u00fcdi e l'amministra\u00e7ion do patrimonio. O se transfei a Zena, into pala\u00e7\u00e7io Fiesco de Viov\u00e2, e into zen\u00e2 1543 o mai\u00f2 Lenoa \u00c7ibba, neva de Inno\u00e7en\u00e7io VIII, co-ina d\u0153utta de 34.000 scui d'\u00f3o. O maiezzo o fu \u00e7elebrao a Carr\u00e6a e i spozoei fun imbarc\u00e6 a Aven\u00e7a e transport\u00e6 a Zena co-e galee do Zanetin Doia. Nascette da ch\u00ec a lezendia da rivalit\u00e6 d'am\u00f4 tra o Fiesco e o Zanetin in sci\u00e2 qu\u00e6 cazi\u00e2 l'enfaxi de numioxi cronisti da congiua do 1547.\nIn effetti, tutta a vexenda uma\u00f1a do Fiesco, e tutta a produ\u00e7ion lettiaia relativa, a se condensa da p\u0153u in gio a-a congiua do 1547. A-e stigge noti\u00e7\u00e7ie insci-\u00e2 vitta fa da contrapeizo una vastiscima lettiatua incentr\u00e2 in sce questo evento. A congiua, un tema clascico da lotta politica inte l'\u0152\u00fcropa moderna, co-o peizo che in questa aveiva l'inmaginaio, o sfrutamento politico e a retorica a peto da realt\u00e6 di f\u00e6ti, a colora scin da-a morte in moddo indelebile a figua e l'avventua uma\u00f1a do Gian Loigi. A retorica da congiua, ch'a Zena a l'aiva un fondamento inti scheamenti fa\u00e7ion\u00e6 da nobilt\u00e6 e inti confliti tra nobili e popol\u00e6, a s'intre\u00e7\u00e7a inta figua do Fiesco co-o tema da fin da so nobile famiggia (\"pe occurto giuditio de D\u00ea - scrisse o F. Federighi into so \"Tratao da famiggia Fiesca\" e con alluxon a-a scomparsa in m\u00e2 do m\u00e6ximo Fiesco sotta o peizo de l'armadua - se ruin\u00f2 con pre\u00e7ipitio ... pe l'intempian\u00e7a de Gio. Loigi... o qu\u00e6 o pre\u00e7ipit\u00f2 into profondo de l'abisso, tutte e groie di so antepass\u00e6\", C. 49r); con quello da rivalit\u00e6 e de l'inimixi\u00e7\u00e7ia tra zoeni, o colto e raffinao Fiesco e o sgr\u0153uzzo e pin de sosta Zanetin, nevo do Dria Doia e so success\u00f4 dexignao; infin co-o tema da presonta rela\u00e7ion sentiment\u00e2 tra o Zanetin e a Len\u00f3a \u00c7ibba. Son questi elementi clascichi de tragedie renasciment\u00e6 che attian a senscibilit\u00e6 romantega.\nA congiua de f\u00e6to a p\u00f2rta in luxe pr\u00f2ppio o r\u00f2llo de gren famigge che da riforma ean st\u00e6te protagoniste, e insemme e struttue d'allian\u00e7a e o z\u0153ugo de fa\u00e7ioin ch'apartegnivan a-a consoetudine politica da \u00e7itt\u00e6: un d\u00e6to che f\u00f2scia o p\u0153u spieg\u00e2 l'enfaxi di cronisti in sc\u00ea qualit\u00e6 di atto\u00ee e in sce-e rela\u00e7ioin interperson\u00e6. Un processo che, s'\u00e8 d\u00eeto, p\u0153u ese lezuo comme transforma\u00e7ion de l\"'\u00e9lite\" dirizente zeneize, co l'emargina\u00e7ion de famigge \"fe\u00fcd\u00e6\" e l'emerze prepotente de un'alian\u00e7a d'interesci tra i assentisti de galee (o Doia) e i gren banch\u00ea-finan\u00e7\u00ea (Adammo \u00c7entrion e i Spi\u00f1oi). In sce questo m\u00e6ximo teren se p\u0153u leze a redoggia politica da vexenda, de seguo domin\u00e2 da-a succescion a-o Dria Doia, foscia strumentalizz\u00e2 da-e corte de Pariggi e Romma. E pr\u0153uve de tramme interna\u00e7ion\u00e6 conscistan inte (vaghe) promisse da corte de Fran\u00e7a a-i fr\u00e6 do Fiesco, Ottobon e Cornelio, into prezonto fav\u00f4 de pappa Paolo III, inte l'intervento ciu diretto do ducca de Piaxen\u00e7a P\u00ea Loigi Farneize, da-o qu\u00e6 o Fiesco o l'aiva accattao quattro galee arm\u00e6.\nA congiua, prepar\u00e2 tra a st\u00e6 e l'aotunno do 1546, a se risolse squ\u00e6xi pe intrego inta n\u0153utte tra o 2 e o 3 zen\u00e2 1547. Daprimma programm\u00e2 pe o 4 zen\u00e2, doppo o maiezzo tra o cugnao do Fiesco, Giulio \u00c7ibbo, e Peeta, s\u0153u de Zanetin Doia, a l'av\u00e8gne inti giorni da scaden\u00e7a do mandao dog\u00e2 de Gian Batista Di Forn\u00e6. O scopo immediao o l'ea d'ama\u00e7\u00e2 Dria e Zanetin Doia e Adammo \u00c7entrion, bra\u00e7\u00e7o drito do Doia, port\u00e2 a ra sedia dog\u00e2 B\u00e6rnab\u00e8 Adorno e mette Zena sotta a prote\u00e7ion da Fran\u00e7a. Inte paole de un di conzu\u00e6, Verri\u00f1a, protagonista do succescivo processo, o Fiesco \"o l'aiva dessegno de riordin\u00e2 ra \u00e7itt\u00e6 e red\u00fbla a mao egualan\u00e7a de quello ch'a foisse primma\"; inte paole d'atri l'enfaxi a l'\u00e8 in sce \"popolo e libert\u00e6\". O Fiesco o contava in sce-e for\u00e7e di so fe\u00fcdi apeninnichi, in sce l'adexon in \u00e7itt\u00e6 di \"popol\u00e6\", in particol\u00e2 tra i artexen tescili, e in sc\u00ee spa\u00e7\u00e7i oferti da-a rivalit\u00e6 tra nobili vegi e n\u0153uvi.\nInto depoidisn\u00e2 do 2 zen\u00e2 o Fiesco o fe\u00e7\u00e7e vixita a-o Dria Doia inta so villa de Fasci\u0153u, o l'annon\u00e7i\u00f2 a Zanetin una sciortia notturna co-ina galea, e o costru\u00ec cosc\u00ec a sorpreiza. Inta n\u0153utte tra o 2 e o 3 zen\u00e2, i congiur\u00e6, in parte guid\u00e6 da-o Gi\u0153umo Fiesco, s'impadronin de porte da \u00e7itt\u00e6 e da darsena de galee: un testimonnio, t\u00e2 Angeo Maia do Borgo, o descrisse a-o processo comme \"inver ra porta de S.to Andria o ritrov\u00f2 ro Segn\u00f4 Gir\u0153ummo con u\u00f1a grossa squaddra con un tamburo et ra bandera in ra qu\u00e2 squaddra se criava popolo e libert\u00e6...\". O Zanetin Doia o fu ama\u00e7\u00e7ao e o Dria Doia o se rifugi\u00f2, co-i famili\u00e6, a dorso de m\u00fb a Mason, fe\u00fcdo de Adammo \u00c7entrion. Ma inta darsena, o Fiesco o mo\u00ec pre\u00e7ipitando in m\u00e2. O fr\u00e6 Gi\u0153umo o l'ariesc\u00ec comunque a impadron\u00eese temporaniamente da \u00e7itt\u00e6; ma o 3 zen\u00e2 o l'a\u00e7et\u00f2 l'oferta de 'na tregua da-i deleg\u00e6 do Senato zeneize (Nichiozo Doia, Paolo Pansa e Ambr\u0153uxo Senarga), ch'o s'ea riunio ascistio da l'ambasciat\u00f4 spagnollo, Gomez Suarez de Figueroa. In sci\u00e2 promissa de perdon e amnistia gener\u00e2 o Gi\u0153umo o s'areti\u00f2 co-i so ommi into castello de Mont\u0153uggio.\nRentrao a Zena, o Dria Doia o l'\u00f3t\u00e8gne da-o Senato a revoca do perdon concesso a-i rebelli, o fe\u00e7\u00e7e pubbric\u00e2 un bando perpetto contra i fr\u00e6 Fieschi, o misse l'assedio a-i so castelli e o l'\u00f3t\u00e8gne o smembramento de quello ch'o l'ea o so stato appenninico. O pala\u00e7\u00e7io de Viov\u00e2 a Zena e o castello de Mont\u0153uggio fun asccian\u00e6; o c\u00f2rpo do Fiesco o fu ripescao, esposto pe doi meixi inta darsena e da p\u0153u portao a-o largo e cacciao in m\u00e2. L'\u0153uvia de sp\u0153ugia\u00e7ion do patrimonio di Fieschi a se comp\u00ec poco ciu tardi, quande doppo a n\u0153uva congiua de Giulio \u00c7ibbo fu confiscao asc\u00ec i ben do Scipion Fiesco.\nA Repubbrica a l'incorpo\u00f2 cosc\u00ec Mont\u0153uggio, Roccatagi\u00e2, Neion e Vaize. A n\u0153uva geografia politica de l'Appennin a fu in parte ridisegn\u00e2 da-o passaggio de Borgot\u00e2 e Calestan a-o ducca de Parma e da quello de Pontremmoi, Torriggia, Carrega, Grondo\u00f1a, San Steva d'Aveto a-o governat\u00f4 de Milan. A titolo de ressar\u00e7imento di danni subii da-e galee e da-i pala\u00e7\u00e7i in \u00e7itt\u00e6 i Doia \u00f3t\u00e8gnan da l'imperat\u00f4 una parte de questi fe\u00fcdi. Co-a n\u0153uva riforma, dita \"do garibetto\", o Dria Doia o l'ariesc\u00ec a rins\u00e2d\u00e2 i ligammi tra i nobili vegi e a poten\u00e7i\u00e2 in senso oligarchico i Seeniscimi Collegi.\nInta lettiatua.\nO megio fr\u00fbto de quello filon lettiaio ch'o nascette co-i primmi cronisti da congiua a l'\u00e8 l'\u0153uvia de A. Mascardi, pubbric\u00e2 a Milan into 1629. O Mascardi, aot\u00f4 \u00e7ellebre pe l'\u0153uvia \"Dell'arte istorica\" (Romma, 1636), o \u00e7itta comme fonte Foggetta, Scigonio, Campana\u00e7\u00e7o e Bonfadio, ma asc\u00ec \"molte scritue priv\u00e6\". Inta presenta\u00e7ion \"A-o lett\u00f4\" o l'\u00f3fre una narra\u00e7ion drammatica, ma asc\u00ec \"un'aotentica testimonian\u00e7a de cose pass\u00e6\", ch'a se concreta inta ricostru\u00e7ion do sfondo politico zeneize e \u0153\u00fcropeo, into qu\u00e6 o l'individdoa a \"caxon vea\" de l'avventua do Fiesco. I temi biografichi e psicologichi - l'ambi\u00e7ion e l'\"immatua fero\u00e7it\u00e6\" do zoeno Fiesco, i \"perni\u00e7ioxi stimoli da natua\" e a \"pescima educa\u00e7ion\", l'influen\u00e7a di amixi, e lettue (a vitta de Neron, a congiua de Catili\u00f1a, o prin\u00e7ipe do Maciavello) che instillan inte l'animo do Fiesco a crudelt\u00e6 e l'\"am\u00f4 do privao interesse sorve ogni raxon huma\u00f1a\" - son riconduti a-o contesto e a de riflescioin gener\u00e6 insci-\u00e2 nobilt\u00e6 e \"l'incredibile danno ch'apporta a-e cose pubbriche a maggioran\u00e7a di \u00e7ittadin eminenti, quantunque virtoxi e discreti\". O strazordenaio successo de quest'\u0153uvia, ch'a l'ebbe aomanco sei edi\u00e7ioin se\u00e7entesche e da p\u0153u numiose restampe inte l'\u0152utto\u00e7ento, a fissa a fortu\u00f1a de 'na vexenda e de 'n tema che into Sei\u00e7ento son ancon \u00e7elebr\u00e6 in ciave politico-lettiaia e co-ina lente maciavellia\u00f1a da-o carden\u00e2 de Retz, e son da p\u0153u repigi\u00e6 in tutti i generi inte l'\u0152utto\u00e7ento. \nL'interpreta\u00e7ion da figua do Fiesco ch'a dommina a lettiatua \u00e7inque-se\u00e7entesca a l'\u00e8 invers\u00e2 inta sostan\u00e7ia tra Sette e \u0152utto\u00e7ento, quande o l'\u00e8 rivixitao comme eroe da libert\u00e6 da patria (Jean-Jacques Rousseau) e a so impreiza a l'\u00e8 \u00e7elebr\u00e2 in tragedie e roman\u00e7i in ciave romantega, in sce l'esempio de F. Schiller, che inta stoia o l'aiva foscia visto a poscibilit\u00e6 de f\u00e2 i conti co-o dispotico ducca do W\u00fcrttemberg. Ma l'\u0152utto\u00e7ento o registra asc\u00ec a scoverta de fonte storiche. A l'eppoca da \"critica storica\" appartegne e recugeite di documenti de Oiv\u00ea, Bernab\u00e8 Brea, Belgran, Gavazzo, Staffetti. o Brea (1863) o fe\u00e7\u00e7e ricorso a de fonte de l'Archivio de Stato de Zena (Lettie e Instru\u00e7ioin) pe propo\u00f1e un punto de vista critico in sc\u00ee \"idoli\" de fa\u00e7ioin e rispetto a-o \"giudi\u00e7\u00e7io che do Fiesco e do Doia fe\u00e7\u00e7an i contemporanei\" (pp. VII-VIII). Spi\u00f1oa, Belgran e Poist\u00e6 pubbricon into 1868 i documenti de l'Archivio de Simancas. O Gavazzo o ripubbric\u00f2 into 1866 questi documenti insemme co-i verb\u00e6 di interrogatoi di congiur\u00e6. A pubbrica\u00e7ion pe \u0153uvia do Staffetti, into 1891, di documenti riguardanti Pontremoli e a corte medi\u00e7ea a l'ezaor\u00ec squ\u00e6xi completamente e testimonnie in sci\u00e2 conzua do G. L. Fiesco."}
{"id": "15311", "revid": "12052", "url": "https://lij.wikipedia.org/wiki?curid=15311", "title": "Gi\u0153umo De Franchi Toso", "text": "Gi\u0153umo \u00f2 \"Gir\u0153ummo\" De Franchi Toso (Zena, 1522 - 1586) o l'\u00e8 st\u00e6to o 73\u00b0 duxe da Repubbrica de Zena, da-o 21 \u00f2t\u00f4bre 1581 a-o 21 \u00f2t\u00f4bre 1583, o vint\u0153utteximo co-a carrega bienn\u00e2."}
{"id": "15312", "revid": "12052", "url": "https://lij.wikipedia.org/wiki?curid=15312", "title": "Gi\u0153umo Ciavai", "text": "Gi\u0153umo Ciavai \u00f2 Gir\u0153ummo Ciavari (Zena 1521 - 1586) o l'\u00e8 st\u00e6to o 74\u00b0 duxe da Repubbrica de Zena, da-o 4 nov\u00e9nbre 1583 a-o 4 nov\u00e9nbre 1585, o vintin\u0153uveximo co-a c\u00e0rega bienn\u00e2."}
{"id": "15313", "revid": "12052", "url": "https://lij.wikipedia.org/wiki?curid=15313", "title": "Ambr\u0153uxo De Neigro", "text": "Ambr\u0153uxo De Neigro (Zena 1519 \u2013 ag\u00f3sto 1601) (italiano: \"Ambrogio Di Negro\") o l'\u00e8 st\u00e6to o 75\u00b0 duxe da Repubbrica de Zena, da l'8 nov\u00e9nbre 1585 a-o 13 nov\u00e9nbre 1587, o trenteximo co-a c\u00e0rega bienn\u00e2."}
{"id": "15314", "revid": "12052", "url": "https://lij.wikipedia.org/wiki?curid=15314", "title": "Davide Vacc\u00e2", "text": "Davide Vacca \u00f2 Vacc\u00e2 (Zena, 1518 - ag\u00f3sto 1607) o l'\u00e8 st\u00e6to o 76\u00b0 duxe da Repubbrica de Zena, da-o 14 nov\u00e9nbre 1587 a-o 14 nov\u00e9nbre 1589, o trentuneximo co-a c\u00e0rega bienn\u00e2."}
{"id": "15315", "revid": "12052", "url": "https://lij.wikipedia.org/wiki?curid=15315", "title": "Battesto Negron", "text": "Battesto Negron (Zena 1530 \u2013 zen\u00e2 1592) o l'\u00e8 st\u00e6to o 77\u00b0 duxe da Repubbrica de Zena, da-o 20 nov\u00e9nbre 1589 a-o 15 nov\u00e9nbre 1591, o trentedoeximo co-a c\u00e0rega bienn\u00e2."}
{"id": "15316", "revid": "12052", "url": "https://lij.wikipedia.org/wiki?curid=15316", "title": "Zan'Agostin Giustignan Campo", "text": "Zan'Agostin Giustignan Campo (Zena 1538 \u2013 1613) (italiano: \"Giovanni Agostino Giustiniani Campi\") o l'\u00e8 st\u00e6to o 78\u00b0 duxe da Repubbrica de Zena, da-o 27 nov\u00e9nbre 1591 a-o 26 nov\u00e9nbre 1593, o trentetreieximo co-a c\u00e0rega bienn\u00e2."}
{"id": "15321", "revid": "12052", "url": "https://lij.wikipedia.org/wiki?curid=15321", "title": "Antogno Grimado \u00c7eb\u00e0", "text": "Antogno Grimado \u00c7eb\u00e0 (Zena 1534 \u2013 1599) o l'\u00e8 st\u00e6to o 79\u00b0 duxe da Repubbrica de Zena, da-o 27 nov\u00e9nbre 1593 a-o 26 nov\u00e9nbre 1595, o trentequattreximo co-a c\u00e0rega bienn\u00e2."}
{"id": "15322", "revid": "12052", "url": "https://lij.wikipedia.org/wiki?curid=15322", "title": "Matt\u00ea Senarga", "text": "Matt\u00ea Senarga \u00f2 Senarega (Zena, 1534 - 21 dexembre 1606) o l'\u00e8 st\u00e6to l'80\u00b0 duxe da Repubbrica de Zena, da-o 5 dexembre 1595 a-o 4 dexembre 1597, o trente\u00e7inqueximo co-a c\u00e0rega bienn\u00e2."}
{"id": "15323", "revid": "12052", "url": "https://lij.wikipedia.org/wiki?curid=15323", "title": "Lazzao Grimado \u00c7eb\u00e0", "text": "Lazzao Grimado \u00c7eb\u00e0 (Zena, 1520 - 16 frev\u00e2 1599) o l'\u00e8 st\u00e6to l'81\u00b0 duxe da Repubbrica de Zena, da-o 7 dexembre 1597 a\u2013o 15 frev\u00e2 1599, o trenteseieximo co-a c\u00e0rega bienn\u00e2.\nV\u00ectta.\nO mo\u00ec in c\u00e0rega."}
{"id": "15325", "revid": "12052", "url": "https://lij.wikipedia.org/wiki?curid=15325", "title": "Loen\u00e7o Saolo", "text": "Loen\u00e7o Saolo (Zena, 1535 \u2013 1601) o l'\u00e8 st\u00e6to l'82\u00b0 duxe da Repubbrica de Zena, da-o 22 frev\u00e2 1599 a-o 21 frev\u00e2 1601, o trentesetteximo co-a c\u00e0rega bienn\u00e2."}
{"id": "15326", "revid": "12052", "url": "https://lij.wikipedia.org/wiki?curid=15326", "title": "Aostin Doia", "text": "Aostin Doia \u00f2 D'Oria (Zena 1540 \u2013 1\u00ba dexembre 1607) o l'\u00e8 st\u00e6to l'83\u00b0 duxe da Repubbrica de Zena, da-o 24 frev\u00e2 1601 a-o 25 frev\u00e2 1603 o trent\u0153utteximo co-a c\u00e0rega bienn\u00e2. O l'ea fr\u00e6 de Nichiozo Doia (1525-1592)\ne nevo de Zane Battesto Doia."}
{"id": "15332", "revid": "12052", "url": "https://lij.wikipedia.org/wiki?curid=15332", "title": "Peo De Franchi Sacco", "text": "P\u00eao \u00f2 Pero De Franchi Sacco (Zena, 1545 - 5 arv\u00ee 1611) o l'\u00e8 st\u00e6to l'84\u00b0 duxe da Repubbrica de Zena, da-o 26 frev\u00e2 1603 a-o 27 frev\u00e2 1605 o trenten\u0153uveximo co-a c\u00e0rega bienn\u00e2."}
{"id": "15333", "revid": "12052", "url": "https://lij.wikipedia.org/wiki?curid=15333", "title": "Lucco Grimado De Castro", "text": "Lucco Grimado De Castro (Zena, 1545 - 1611) o l'\u00e8 st\u00e6to l'85\u00b0 duxe da Repubbrica de Zena, da-o 1\u00ba mar\u00e7o 1605 a-o 2 mar\u00e7o 1607, o quaranteximo co-a c\u00e0rega bienn\u00e2."}
{"id": "15334", "revid": "12052", "url": "https://lij.wikipedia.org/wiki?curid=15334", "title": "Scilvestro Invrea", "text": "Scilvestro Invrea (Zena, 1530 - 17 mar\u00e7o 1607)) o l'\u00e8 st\u00e6to l'86\u00b0 duxe da Repubbrica de Zena, da-o 3 mar\u00e7o 1607 a-o 17 mar\u00e7o 1607, o quarantuneximo co-a c\u00e0rega bienn\u00e2. O mo\u00ec in carega."}
{"id": "15335", "revid": "12052", "url": "https://lij.wikipedia.org/wiki?curid=15335", "title": "Gi\u0153umo Axou", "text": "Gi\u0153umo Axou \u00f2 Gir\u0153ummo Axerou (Recco, 1543 \u2013 Zena, 15 mar\u00e7o 1627) o l'\u00e8 st\u00e6to l'87\u00b0 duxe da Repubbrica de Zena, da-o 22 mar\u00e7o 1607 a-o 23 mar\u00e7o 1609, o quarantedoeximo co-a c\u00e0rega bienn\u00e2."}
{"id": "15337", "revid": "12052", "url": "https://lij.wikipedia.org/wiki?curid=15337", "title": "Rupia", "text": "A Rupia (\u20a8 o Rs.) (hindi e atre lengue dell'India: \"Rupiya\", da o sanscrito \"rupyakam\" che \u00f4 scignifica m\u00f4nea d'argent\u00f4; indonesian: \"Rupiah\"; dhivehi: \"Rufiyaa\") \u00f4 l'\u00e8 st\u00e6t\u00f4 \u00f4 n\u00f4mme de vegie m\u00f4nee e \u00f4 l'\u00e8 ancun \u00f4 n\u00f4mme de diverse val\u00fce ufficiali in \u00fcs\u00f4 in te vari stati in te l'area dell'O\u00e7eano Indiano.\nAttualmente e val\u00fce con quest\u00f4 n\u00f4mme s\u00f4n e seguenti:"}
{"id": "15340", "revid": "12052", "url": "https://lij.wikipedia.org/wiki?curid=15340", "title": "Aostin Pinello Lu\u00e7ian", "text": "Aostin Pinello Lu\u00e7ian (Zena, 1537 \u2013 1620) o l'\u00e8 st\u00e6to l'88\u00b0 duxe da Repubbrica de Zena, da-o 1\u00ba arv\u00ee 1609 a-o 2 arv\u00ee 1611, o quarantetreieximo co-a c\u00e0rega bienn\u00e2."}
{"id": "15341", "revid": "12052", "url": "https://lij.wikipedia.org/wiki?curid=15341", "title": "Lusciandro Giustignan Longo", "text": "Lusciandro Giustignan Longo (Zena, 1554 \u2013 1631) o l'\u00e8 st\u00e6to l'89\u00b0 duxe da Repubbrica de Zena, da-o 6 arv\u00ee 1611 a-o 6 arv\u00ee 1613, o quarantequattreximo co-a c\u00e0rega bienn\u00e2."}
{"id": "15342", "revid": "12052", "url": "https://lij.wikipedia.org/wiki?curid=15342", "title": "Tomaxo Spinnoa", "text": "Tomaxo Spinnoa \u00f2 Spinnora (Zena, 1557 - 1631) o l'\u00e8 st\u00e6to o 90\u00b0 duxe da Repubbrica de Zena, da-o 21 arv\u00ee 1613 a-o 21 arv\u00ee 1615, o quarante\u00e7inqueximo co-a c\u00e0rega bienn\u00e2."}
{"id": "15346", "revid": "12052", "url": "https://lij.wikipedia.org/wiki?curid=15346", "title": "Benardo Crav\u00e6\u00e7a", "text": "Benardo Crav\u00e6\u00e7a \u00f2 Bernardo Cravare\u00e7\u00e7a (Zena, 1560 \u2013 27 arv\u00ee 1627) o l'\u00e8 st\u00e6to o 91\u00b0 duxe da Repubbrica de Zena, da-o 25 arv\u00ee 1615 a-o 25 arv\u00ee 1617, o quaranteseieximo co-a c\u00e0rega bienn\u00e2."}
{"id": "15347", "revid": "12052", "url": "https://lij.wikipedia.org/wiki?curid=15347", "title": "Zane Giacomo Imperi\u00e2 Tartao", "text": "Zane Giacomo Impri\u00e2 Tartao \u00f2 Gian Giacomo Imperi\u00e2 Tartaro (Zena, 1554 - 1622) o l'\u00e8 st\u00e6to o 92\u00b0 duxe da Repubbrica de Zena, da-o 25 arv\u00ee 1617 a-o 29 arv\u00ee 1619, o quarantesetteximo co-a c\u00e0rega bienn\u00e2."}
{"id": "15348", "revid": "12052", "url": "https://lij.wikipedia.org/wiki?curid=15348", "title": "Peo Dua\u00e7o", "text": "Peo Dua\u00e7o \u00f2 Pero Dura\u00e7\u00e7o (Zena, 1560 - 18 dexembre 1631) o l'\u00e8 st\u00e6to o 93\u00b0 duxe da Repubbrica de Zena, da-o 2 mazzo 1619 a-o 2 mazzo 1621, o quarant\u0153tteximo co-a c\u00e0rega bienn\u00e2. O l'ea figgio de Giacomo Grimado Dua\u00e7o."}
{"id": "15349", "revid": "7201", "url": "https://lij.wikipedia.org/wiki?curid=15349", "title": "Benardo Ciav\u00e6\u00e7a", "text": ""}
{"id": "15351", "revid": "12052", "url": "https://lij.wikipedia.org/wiki?curid=15351", "title": "Ambr\u0153uxo Doia", "text": "Ambr\u0153uxo Doia \u00f2 D'Oria (Zena, 1550 \u2013 12 zugno 1621) o l'\u00e8 st\u00e6to o 94\u00b0 duxe da Repubbrica de Zena, da-o 4 mazzo 1621 a-o 12 zugno 1621, o quarannoveximo co-a c\u00e0rega bienn\u00e2. O mo\u00ec anc\u00f3n in c\u00e0rega."}
{"id": "15352", "revid": "12052", "url": "https://lij.wikipedia.org/wiki?curid=15352", "title": "Zorzo \u00c7entrion", "text": "Z\u00f2rzo \u00c7entrion \u00f2 \u00c7enturion (Zena, 23 arv\u00ee 1553 \u2013 11 zen\u00e2 1629) o l'\u00e8 st\u00e6to o 95\u00b0 duxe da Repubbrica de Zena, da-o 22 de zugno 1621 a-o 22 de zugno 1623, o \u00e7inquanteximo co-a c\u00e0rega bienn\u00e2. \nV\u00ectta.\nZ\u00f2rzo \u00c7entri\u00f3n o l'\u00eaa o po\u00e6 de S\u00e0nta Virg\u00ecnnia \u00c7entri\u00f3nn-a Brax\u00e8lli."}
{"id": "15353", "revid": "12052", "url": "https://lij.wikipedia.org/wiki?curid=15353", "title": "Federigo De Franchi Toso", "text": "Federigo De Franchi Toso (Zena, 1560 \u2013 23 zen\u00e2 1630) o l'\u00e8 st\u00e6to o 96\u00b0 duxe da Repubbrica de Zena, da-o 25 zugno 1623 a-o 16 zugno 1625, o \u00e7inquantuneximo co-a c\u00e0rega bienn\u00e2. O l'ea figgio de Gi\u0153umo De Franchi Toso.\nV\u00ectta.\nO se demisse da-a c\u00e0rega."}
{"id": "15354", "revid": "12052", "url": "https://lij.wikipedia.org/wiki?curid=15354", "title": "Giacomo Lomellin", "text": "Giaccomo Lomellin (Zena, 1570 \u2013 1\u00ba arv\u00ee 1652) o l'\u00e8 st\u00e6to o 97\u00b0 duxe da Repubbrica de Zena, da-o 16 zugno 1625 a-o 25 zugno 1627, o \u00e7inquantedoeximo co-a c\u00e0rega bienn\u00e2."}
{"id": "15355", "revid": "12052", "url": "https://lij.wikipedia.org/wiki?curid=15355", "title": "Zane Lucco Ciavai", "text": "Zan Lucco Ci\u00e2vai \u00f2 Ciavari (Zena, 1573 \u2013 1657) o l'\u00e8 st\u00e6to o 98\u00b0 duxe da Repubbrica de Zena, da-o 28 zugno 1627 a-o 28 zugno 1629, o \u00e7inquantetreieximo co-a c\u00e0rega bienn\u00e2. O l'ea figgio do Gi\u0153umo Ciavai."}
{"id": "15356", "revid": "12052", "url": "https://lij.wikipedia.org/wiki?curid=15356", "title": "Andria Spinnoa", "text": "Dria Spinnoa \u00f2 Andria Spinnora (Zena, 1562 - 1641) o l'\u00e8 st\u00e6to o 99\u00b0 duxe da Repubbrica de Zena, da-o 26 zugno 1629 a-o 26 zugno 1631, o \u00e7inquantequattreximo co-a c\u00e0rega bienn\u00e2."}
{"id": "15361", "revid": "12052", "url": "https://lij.wikipedia.org/wiki?curid=15361", "title": "Lonardo Da-a Tore", "text": "Lonardo Da-a Tore \u00f2 Lonardo da ra Torre (Zena, 1570 \u2013 16 agosto 1651) o l'\u00e8 st\u00e6to o 100\u00b0 duxe da Repubbrica de Zena, da-o 30 zugno 1631 a-o 30 zugno 1633, o \u00e7inquante\u00e7inqueximo co-a c\u00e0rega bienn\u00e2."}
{"id": "15362", "revid": "12052", "url": "https://lij.wikipedia.org/wiki?curid=15362", "title": "Gian Steva Doia", "text": "Gian Steva Doia \u00f2 D'Oria (Zena, 1578 - 1643) o l'\u00e8 st\u00e6to o 101\u00b0 duxe da Repubbrica de Zena, da-o 5 l\u00fbggio 1633 a-o 5 l\u00fbggio 1635, o \u00e7inquanteseieximo co-a c\u00e0rega bienn\u00e2."}
{"id": "15363", "revid": "12052", "url": "https://lij.wikipedia.org/wiki?curid=15363", "title": "Zane Fran\u00e7esco Brignoe Sae (1582-1637)", "text": "Zane Fran\u00e7esco Brignoe Sae (Zena, 1582-1637) o l'\u00e8 st\u00e6to o 102\u00b0 duxe da Repubbrica de Zena, da l'11 luggio 1635 a l'11 luggio 1637, o \u00e7inquantesetteximo co-a c\u00e0rega bienn\u00e2. O fu o primmo duxe incoron\u00f2u re de Corsega asc\u00ec."}
{"id": "15364", "revid": "7530", "url": "https://lij.wikipedia.org/wiki?curid=15364", "title": "Santa Margaita", "text": "Marg\u00e0ita de Antiochia (\u00f2 Mari\u00f1a pe-a gexa ortodossa), vergine e martire e santa aoxiliatrixe, ama\u00e7\u00e2 sotta l'impiat\u00f4 Diocre\u00e7ian tra o 284 e o 305.\nSe \u00e7ellebra o 20 de luggio.\nPatron\u00e6go: donne graie, moribondi, comun de Santa Margaita e comun de Verna\u00e7\u00e7a\nEmblema: dragon, parma\nBiograf\u00eca.\nMarg\u00e0ita (Mari\u00f1a, \u1f09\u03b3\u03af\u03b1 \u039c\u03b1\u03c1\u03af\u03bd\u03b1, into \"pascio\" grego atribuio a 'n \u00e7erto Timoteo ch'o l'\u00e8 a vivagna prin\u00e7ip\u00e2 pe-a biografia) a nasce into 275 a Antiochia de Pixidia, a l'epoca u\u00f1a de \u00e7itt\u00e6 ciu fiorente de l'Axa Men\u00f4, (anc\u0153u vexin a-e rovi\u00f1e da \u00e7itt\u00e6 l'\u00e8 scitoao a borg\u00e2 turca de Yalvac do destreito de Iconio); o Paolo e o B\u00e6rnab\u00e8 int\u0153-un di so vi\u00e6gi se ghe fermon pe predic\u00e2 Gexo Mescia e Figgio de D\u00ea \u00f3tegn\u00ecndo molte converscioin.\nO po\u00e6 Edeximo \u00f2 Edexio o l'ea sacerdote pagan, pe questo rollo a famiggia da Margaita a spiccava pe moscit\u00e6 e inta vitta soci\u00e2 e religioza da \u00e7itt\u00e6. Nisciu\u00f1a noti\u00e7\u00e7ia s'ha da mo\u00e6. A Margaita prezumibilmente a l'aresta orfana da mo\u00e6 da-i primmi giorni de vitta, tanto che-o po\u00e6 o l'afia a 'na mamma ch'a l'abita inta campagna vexi\u00f1a.\nA mamma segretamente crestia\u00f1a, a l'educ\u00f2 a Marg\u00e0ita a questa fe' e quand'a rit\u00e8gne ch'a foise matua a-a present\u00f2 pe ri\u00e7eive o battezzo. Tutto \u00e7o av\u00e8gne, ovviamente, a l'insaciua do po\u00e6.\nSemmo durante o periodo de persecu\u00e7ioin descaden\u00e6 da-o Mascimian e o Diocre\u00e7ian, a Marg\u00e0ita crescendo a l'imprendeiva a stoia di eroismi di fr\u00e6 de fe', a l'inrobustiva o so sprito inspiandose a l'Evangeio, a se sentiva deciza a emul\u00e2 o coraggio dimostrao da-i crestien davanti a-a crudelt\u00e6 de persecu\u00e7ioin e inte so preghee a domandava de \u00ease degna de testimoni\u00e2 a so fedelt\u00e6 a Cristo.\nO po\u00e6 ignaro de tutto \u00e7o o decidde de repigi\u00e2 a figgia z\u0153umo\u00e6 chinzenne presso a so caza d'Antiochia. A Marg\u00e0ita a fu subito a dezaxo segge pe-o distacco da-a nutrixe, che pe o stile de vitta ch'a tegniva presso a caza paterna corma d'axi.\nUna seia o domand\u00f2 a-o po\u00e6 cose rapresentesse quelle statoete e e lampe ch'ean in caza, o po\u00e6 o spieg\u00f2 che quelli ean i iddoli ch'o l'adorava e o l'invi\u00f2 a Marg\u00e0ita a brux\u00e2 de l'incenso pe l\u00f4. L\u00ea a l'asc\u00f4t\u00e2va squ\u00e6xi indifferente quello che-o po\u00e6 o ghe diva, o po\u00e6 o credette che-a Margaita a mancava de 'n'educa\u00e7ion religioza adegu\u00e2 a-o proppio ceto soci\u00e2, o l'afi\u00f2 cosc\u00ec a 'n meistro de so conoscen\u00e7a ch'o dirizeiva una sc\u0153ua donde se mostrava un po' de tutto. A Marg\u00e0ita a no l'agradiva i insegnamenti paghen e doppo poco tempo a rivel\u00f2 a-o po\u00e6 d'\u00ease crestia\u00f1a. Pe t\u00e2 motivo, o po\u00e6 o no l'exit\u00f2 a mand\u00e2la via de caza, quindi a Marg\u00e0ita a torn\u00f2 da-a so mamma ch'a l'acugette comme reduxe vittoioza de 'n'aspia bataggia. In campagna a Margaita a se reize utile scovendo a str\u0153uppa e pe-i atre necescit\u00e6 che s'apresentavan; questa a dedicava tanto tempo a-a preghea, in particol\u00e2 a pregava pe-o po\u00e6 e pe-i fr\u00e6 inta fe', che vegnivan sempre ciu soventi perseguit\u00e6.\nUn giorno mentre a conduiva e pegoe a sc\u0153uve, a Marg\u00e0ita, a fu not\u00e2 da Olibrius, n\u0153uvo governat\u00f4 da provin\u00e7a; ape\u00f1a o-a vidde o l'arest\u00f2 corpio da-a so belle\u00e7\u00e7a e o l'orden\u00f2 ch'a ghe foise conduta denanti. Doppo un longo coloqquio o governat\u00f4 o no l'ariesc\u00ec inte l'intento de convin\u00e7e a Marg\u00e0ita a divent\u00e2 so spoza, questa a se diciar\u00f2 subito crestia\u00f1a e a fu inremovibile into profess\u00e2 a so fe'. O governat\u00f4, doppo un longo interrogatoio, a-e risposte da Marg\u00e0ita, o controbatte co-a fragela\u00e7ion e l'incar\u00e7ia\u00e7ion.\nSegondo a tradi\u00e7ion, in prexon a-a Marg\u00e0ita g'ap\u00e2 o demonnio sotto forma de 'n teribile dragon, ch'o se-a colla, ma l\u00ea arm\u00e2 de 'na croxe ch'a tegniva inte moen, a squar\u00e7a o ventre do mostro sconfizendolo. Da questo fantastego epizodio, nascette inta devo\u00e7ion popol\u00e2 quella virt\u00f9 riconosciua a-a Marg\u00e0ita, d'\u00f3tegn\u00ee, pe-a so intercescion, un parto fa\u00e7ile a-e donne che l'invocan primma che comen\u00e7e e d\u0153ugge.\nDoppo un breve periodo de prexon, a Marg\u00e0ita l'\u00e8 sottoposta a 'n n\u0153uvo martellante interrogatoio davanti a tutta a \u00e7ittadinan\u00e7a. In quest'\u00f3caxon asc\u00ec, l\u00ea a no l'exita a proclam\u00e2 a tutti a so fe' e l'avei dedicao a Criste a so verginit\u00e6. Ancon una votta a vegne invi\u00e2 a ador\u00e2 e \u00f3fr\u00ee de l'in\u00e7enso a-i d\u00ea paghen, ma l\u00ea a se refua e a men\u00e7u\u00f1a o brano do Vangelo do Matt\u00ea dixendo: \"Quande saiei denanti a-i magistrati e a-i prescidi, no ve preocup\u00e6 comme \u00f2 cose dovei risponde, perch\u00e9 o Sprito do Po\u00e6 vostro, chi \u00e8 inti \u00e7\u00ea, o parli\u00e2 pe voi\".\nMentre tutti osservavan quante stava sucedendo, una forte scossa de teramotto a fe\u00e7\u00e7e trem\u00e2 a t\u00e6ra e aparse 'na comba co-ina coro\u00f1a ch'a l'and\u00f2 a depo\u00f1e insci-\u00f4 cappo da Margaita.\nQuesto f\u00e6to prodigiozo, e aferma\u00e7ioin da Marg\u00e0ita, o so refuo de pratiche paga\u00f1e e e molte converscioin ch'av\u00e8gnan, mandon in sce tutte e furie o governat\u00f4 ch'o l'emisse a senten\u00e7a de condanna pe-a Marg\u00e0ita: \"Ch'a segge degol\u00e2 f\u0153ua da \u00e7itt\u00e6\".\nA Marg\u00e0ita a fu decapit\u00e2 o 20 luggio 290 a l'et\u00e6 de chinz'anni. O c\u00f2rpo o fu recugeito e portao in l\u0153ugo seguo da-i fedeli donde o fu f\u00e6to ogetto de gran venera\u00e7ion.\nSegondo a tradi\u00e7ion un pellegrin de nomme Agostin da Pavia, into secolo deximo, o l'ariesc\u00ec a trafug\u00e2, doppo varie peipe\u00e7ie, o corpo de S. Margaita e a transport\u00e2lo in Italia, a Romma pe prosegu\u00ee verso Pavia. Durante o vi\u00e6gio, o se ferm\u00f2 a Montefiascon, dond'o fu acugeito da-i Beneitin do monest\u00ea de San P\u00ea a-i qu\u00e6 o cont\u00f2 e vexende do so vi\u00e6gio. Doppo quarche giorno o pellegrin o s'amaot\u00ec e o mo\u00ec, racomandando a-i moneghi de conserv\u00e2 e vener\u00e2 a pre\u00e7ioza reliquia. Da ch\u00ec commen\u00e7\u00f2 a difondise o culto de Santa Marg\u00e0ita pe tutta l'Italia e in atri paixi de l'\u0152\u00fcropa, molte \u00e7itt\u00e6 se pregion erze de gexe in so on\u00f4.\nA nommina de S. Marg\u00e0ita a l'\u00e8 cosc\u00ec importante da \u00ease inseja tra i \"quattorze Santi aoxiliato\u00ee\", con questo nomme l'\u00e8 dexignao un groppo de 14 santi a-a qu\u00e6 intercescion o popolo crestian o sole f\u00e2 ricorso inti momenti diffi\u00e7ili. Questi son: Sant'Aca\u00e7io, Sant'Egidio, Santa Barboa, San Giaxo, San Cristoffa, San \u00c7iriaco, San Dionigi, Sant'Emo, Sant'\u0152\u00fcstachio, San Zorzo, Santa Catt\u00e6\u00f1a, Santa Marg\u00e0ita, San Pantalin e San Vito."}
{"id": "15365", "revid": "1042", "url": "https://lij.wikipedia.org/wiki?curid=15365", "title": "Verna\u00e7\u00e7a", "text": ""}
{"id": "15370", "revid": "12052", "url": "https://lij.wikipedia.org/wiki?curid=15370", "title": "Agostin Pravexin", "text": "Agostin Pravexin \u00f2 Paravexin (it: \"Agostino Pallavicini\") (Zena, 1577 \u2013 1649) o l'\u00e8 st\u00e6to o 103\u00b0 duxe da Repubbrica de Zena, da-o 13 l\u00f9ggio 1637 a-o 13 l\u00f9ggio 1639, o \u00e7inquant\u0153utteximo co-a c\u00e0rega bienn\u00e2. "}
{"id": "15371", "revid": "12052", "url": "https://lij.wikipedia.org/wiki?curid=15371", "title": "Giambatista Dua\u00e7o", "text": "Gian Batista Dua\u00e7o \u00f2 Dura\u00e7\u00e7o (Zena, 1565 \u2013 28 mazzo 1642) o l'\u00e8 st\u00e6to o 104\u00b0 duxe da Repubbrica de Zena, da-o 28 luggio 1639 a-o 28 luggio 1641, o \u00e7inquanten\u0153uveximo co-a c\u00e0rega bienn\u00e2. O l'ea nevo de Giacomo Grimado Dua\u00e7o e coxo de Peo Dua\u00e7o."}
{"id": "15372", "revid": "12052", "url": "https://lij.wikipedia.org/wiki?curid=15372", "title": "Zane Aostin Da M\u00e6n", "text": "Zan'Aostin Dam\u00e6n \u00f2 De Marin (Zena, 1572 \u2013 19 zugno 1642) o l'\u00e8 st\u00e6to o 105\u00b0 duxe da Repubbrica de Zena, da-o 14 agosto 1641 a-o 19 zugno 1642, o sciuscianteximo co-a c\u00e0rega bienn\u00e2. O mo\u00ec in c\u00e0rega."}
{"id": "15373", "revid": "3941", "url": "https://lij.wikipedia.org/wiki?curid=15373", "title": "Sant'Ambroeuxo", "text": ""}
{"id": "15374", "revid": "3941", "url": "https://lij.wikipedia.org/wiki?curid=15374", "title": "San Fran\u00e7esco d'Assisi", "text": ""}
{"id": "15375", "revid": "3941", "url": "https://lij.wikipedia.org/wiki?curid=15375", "title": "San Domenego de Guzm\u00e1n", "text": ""}
{"id": "15376", "revid": "10132", "url": "https://lij.wikipedia.org/wiki?curid=15376", "title": "Realt\u00e6", "text": "A realt\u00e6 a l'\u00e9 a qualit\u00e6 e a condi\u00e7ion de \u00e7\u00f2 chi existe effettivamente e concretamente.\nDescri\u00e7ion.\nL'\u00f2serva\u00e7i\u00f3n da realt\u00e6 p\u00f3nn-e dom\u00e0nde segge de filosofia, segge de sci\u00e9nsa, segge de religi\u00f3n."}
{"id": "15377", "revid": "3941", "url": "https://lij.wikipedia.org/wiki?curid=15377", "title": "Sat\u00fbrno (astr\u00f2nomia)", "text": ""}
{"id": "15378", "revid": "12052", "url": "https://lij.wikipedia.org/wiki?curid=15378", "title": "Giambatista Lerc\u00e2", "text": "Giambatista Lerc\u00e2 (Zena, 1576 \u2013 1657) o l'\u00e8 st\u00e6to o 106\u00b0 duxe da Repubbrica de Zena, da-o 4 luggio 1642 a-o 4 luggio 1644, o scisciantuneximo co-a c\u00e0rega bienn\u00e2."}
{"id": "15379", "revid": "12052", "url": "https://lij.wikipedia.org/wiki?curid=15379", "title": "Lucco Giustignan", "text": "Lucco Giustignan (Zena, 1586 \u2013 24 ot\u00f4bre 1651) o l'\u00e8 st\u00e6to o 107\u00b0 duxe da Repubbrica de Zena, da-o 21 luggio 1644 a-o 21 luggio 1646, o scisciantedoeximo co-a c\u00e0rega bienn\u00e2. O l'ea figgio de Lusciandro Giustignan Longo."}
{"id": "15380", "revid": "12052", "url": "https://lij.wikipedia.org/wiki?curid=15380", "title": "Giambatista Lomellin", "text": "Giambatista Lomellin (Zena, 1594 - 1674) o l'\u00e8 st\u00e6to o 108\u00b0 duxe da Repubbrica de Zena, da-o 24 luggio 1646 a-o 24 luggio 1648, o sciusciantetreieximo co-a c\u00e0rega bienn\u00e2."}
{"id": "15392", "revid": "12052", "url": "https://lij.wikipedia.org/wiki?curid=15392", "title": "Giacomo De Franchi Toso", "text": "Giacomo De Franchi Toso (Zena, 1590 \u2013 1657) o l'\u00e8 st\u00e6to o 109\u00b0 duxe da Repubbrica de Zena, da-o 1\u00b0 agosto 1648 a-o 1\u00b0 agosto 1650, o scisciantequattreximo co-a c\u00e0rega bienn\u00e2. \nV\u00ectta.\nO l'ea figgio de Federigo De Franchi Toso e nevo de Gi\u0153umo De Franchi Toso."}
{"id": "15393", "revid": "12052", "url": "https://lij.wikipedia.org/wiki?curid=15393", "title": "Aostin \u00c7entrion", "text": "Aostin \u00c7entrion (Zena, 25 novembre 1584 \u2013 7 dexembre 1657) o l'\u00e8 st\u00e6to o 110\u00b0 duxe da Repubbrica de Zena, da-o 23 agosto 1650 a-o 23 agosto 1652, o scisciante\u00e7inqueximo co-a c\u00e0rega bienn\u00e2."}
{"id": "15394", "revid": "12052", "url": "https://lij.wikipedia.org/wiki?curid=15394", "title": "Gi\u0153umo De Franchi Toso (1585-1668)", "text": "Gi\u0153umo (\u00f2 Gir\u0153ummo) De Franchi Toso (Zena, 6 zen\u00e2 1585 \u2013 1668) o l'\u00e8 st\u00e6to o 111\u00b0 duxe da Repubbrica de Zena, da l'8 settembre 1652 a l'8 settembre 1654, o sciscianteseieximo co-a c\u00e0rega bienn\u00e2. O l'ea figgio de Federigo De Franchi Toso, nevo de Gi\u0153umo De Franchi Toso e fr\u00e6 de Giacomo De Franchi Toso."}
{"id": "15396", "revid": "12052", "url": "https://lij.wikipedia.org/wiki?curid=15396", "title": "Lusciandro Spinnoa", "text": "Lusciandro Spinnoa \u00f2 Alessandro Spinnora (Zena, 1589 - 1665) o l'\u00e8 st\u00e6to o 112\u00b0 duxe da Repubbrica de Zena, da-o 9 ottobre 1654 a-o 9 ottobre 1656, o sc\u00fbsciantesett\u00eaximo co-a c\u00e0rega bienn\u00e2."}
{"id": "15397", "revid": "12052", "url": "https://lij.wikipedia.org/wiki?curid=15397", "title": "Giulio Saolo", "text": "Giulio Saolo (Zena, 1589 - 1665) o l'\u00e8 st\u00e6to o 113\u00b0 duxe da Repubbrica de Zena, da-o 12 ottobre 1656 a-o 12 ottobre 1658, o scisciant\u0153utteximo co-a c\u00e0rega bienn\u00e2."}
{"id": "15398", "revid": "12052", "url": "https://lij.wikipedia.org/wiki?curid=15398", "title": "Zane Battesto \u00c7entrion", "text": "Zane Batesto \u00c7entrion \u00f2 Gian Batista \u00c7enturion (Zena, 1603 \u2013 1692) o l'\u00e8 st\u00e6to o 114\u00b0 duxe da Repubbrica de Zena e re de Corsega, da-o 15 otobre 1658 a-o 15 otobre 1660, o scisciannoveximo co-a c\u00e0rega bienn\u00e2."}
{"id": "15399", "revid": "12052", "url": "https://lij.wikipedia.org/wiki?curid=15399", "title": "Gian Benardo Frugon", "text": "Zane \u00f2 Gian Benardo Frugon (Zena, 1591 \u2013 22 mar\u00e7o 1661) o l'\u00e8 st\u00e6to o 115\u00b0 duxe da Repubbrica de Zena e re de Corsega, da-o 28 ottobre 1660 a-o 22 marso 1661, o setanteximo co-a c\u00e0rega bienn\u00e2.\nV\u00ectta.\nO mo\u00ec in c\u00e0rega."}
{"id": "15400", "revid": "12052", "url": "https://lij.wikipedia.org/wiki?curid=15400", "title": "Antoniotto Invrea", "text": "Antonioto Invrea (Zena, 1588 \u2013 1669) o l'\u00e8 st\u00e6to o 116\u00b0 duxe da Repubbrica de Zena e re de Corsega, da-o 28 mar\u00e7o 1661 a-o 29 mar\u00e7o 1663, o setantuneximo co-a c\u00e0rega bienn\u00e2."}
{"id": "15401", "revid": "12052", "url": "https://lij.wikipedia.org/wiki?curid=15401", "title": "Steva De Mai", "text": "Steva De Mai (Zena, 1593 - 25 frev\u00e2 1674) o l'\u00e8 st\u00e6to o 117\u00b0 duxe da Repubbrica de Zena e re de Corsega, da-o 13 arv\u00ee 1663 a-o 12 arv\u00ee 1665, o setantedoeximo co-a c\u00e0rega bienn\u00e2."}
{"id": "15402", "revid": "12052", "url": "https://lij.wikipedia.org/wiki?curid=15402", "title": "Cesare Dua\u00e7o", "text": "Cesare Dua\u00e7o \u00f2 \u00c7esare Dura\u00e7\u00e7o (Zena, 1593 - 8 dexembre 1680) o l'\u00e8 st\u00e6to o 118\u00b0 duxe da Repubbrica de Zena e re de Corsega, da-o 18 arv\u00ee 1665 a-o 18 arv\u00ee 1667, o setantetreieximo co-a c\u00e0rega bienn\u00e2."}
{"id": "15403", "revid": "12052", "url": "https://lij.wikipedia.org/wiki?curid=15403", "title": "Cesare Gent\u00ee", "text": "Cesare (\u00f2 \u00c7esare) Gent\u00ee (Zena, 1614 - 1681) o l'\u00e8 st\u00e6to o 119\u00b0 duxe da Repubbrica de Zena e re de Corsega, da-o 10 mazzo 1667 a-o 10 mazzo 1669, o setantequatreximo co-a c\u00e0rega bienn\u00e2."}
{"id": "15404", "revid": "12052", "url": "https://lij.wikipedia.org/wiki?curid=15404", "title": "Fran\u00e7esco Garb\u00e6n", "text": "Fran\u00e7esco Garb\u00e6n \u00f2 Garbarin (Zena, 1607 \u2013 1672) o l'\u00e8 st\u00e6to o 120\u00b0 duxe da Repubbrica de Zena e re de Corsega, da-o 18 zugno 1669 a-o 18 zugno 1671, o setante\u00e7inqueximo co-a c\u00e0rega bienn\u00e2."}
{"id": "15405", "revid": "12052", "url": "https://lij.wikipedia.org/wiki?curid=15405", "title": "Lusciandro Grimado", "text": "Lusciandro Grimado (Zena, 1621 \u2013 1683) o l'\u00e8 st\u00e6to o 121\u00b0 duxe da Repubbrica de Zena e re de Corsega, da-o 27 zugno 1671 a-o 27 zugno 1673, o setanteseieximo co-a c\u00e0rega bienn\u00e2."}
{"id": "15406", "revid": "12052", "url": "https://lij.wikipedia.org/wiki?curid=15406", "title": "Agostin Salu\u00e7\u00e7o", "text": "Agostin Salu\u00e7\u00e7o (Zena, 1631 \u2013 1701) o l'\u00e8 st\u00e6to o 122\u00b0 duxe da Repubbrica de Zena e re de Corsega, da-o 5 l\u00f9ggio 1673 a-o 4 l\u00f9ggio 1675, o setantesetteximo co-a c\u00e0rega bienn\u00e2."}
{"id": "15407", "revid": "12052", "url": "https://lij.wikipedia.org/wiki?curid=15407", "title": "Antogno Da Passan", "text": "Antogno Da Passan (Zena, 1599\u20131681) o l'\u00e8 st\u00e6to o 123\u00b0 duxe da Repubbrica de Zena e re de Corsega, da-o 11 luggio 1675 a-o 11 luggio 1677, o setant\u0153utteximo co-a c\u00e0rega bienn\u00e2."}
{"id": "15408", "revid": "7530", "url": "https://lij.wikipedia.org/wiki?curid=15408", "title": "Federico Faruffini", "text": "Federico Faruffini (Sesto San Giovanni 1833 - Perugia 1869) \u00f4 l'\u00e8 st\u00e6t\u00f4 un pit\u00f4 e incis\u00f4 italian de l'800.\nA s\u00f6 opera a l'\u00e8 conscider\u00e4 c\u00f4mme un m\u00f4mento de passaggi\u00f4 tra \u00f4 pittoricismo de Giovanni Carnovali e i moddi di Scapigliati l\u00f4mbardi.\nBiograf\u00eca.\nF\u00f4rmo\u00f4 presso a \u201cCivica Scuola di Pittura\u201d de Pavia c\u00f4n Giacomo Trecourt; amig\u00f4 de Tranquillo Cremona, \u00f4 l'ea influenso\u00f4 maggiormente d\u00e4 pitt\u00fca cromaticamente ricca de Carnovali, dedicand\u00f4se a soggetti storici, religi\u00f4si o pigg\u00e6 dai romansi. \u00d4 l'ea and\u00e6t\u00f4 a Romma in t\u00f4 1856, restand\u00f4ghe figna all'inizi\u00f4 d\u00f4 1858, impiego\u00f4 in ta primma commisci\u00f4n ufficiale: a pala con l\"Immacolata Concezione\" pe \u00f4 Duomo de Pavia, d\u00f4ve spunta de influense puriste.\n\u00d4 l'\u00e8 mort\u00f4 suicida a Perugia, con l'ingesti\u00f4n de cian\u00fcro de potassi\u00f4.\nOpere.\nE opere realizz\u00e6 tra \u00f4 1859 e \u00f4 1861 (\"L'orazione di san Domenico\", pe a Cert\u00f4sa de Pavia e \"La gondola di Tiziano\", 1861, Mil\u00e0n, Galeria d'Arte M\u00f4derna) m\u00f4stran una n\u00f6va ricchessa cromatica e un'originale imposta\u00e7i\u00f4n compoxitiva, probabilmente fr\u00fct\u00f4 d\u00f4 c\u00f4ntatt\u00f4 con Domenico Morelli, tra \u00f4 1859-1860 \u00e7irca \u00f4 l'aveiva compi\u00f4 un breve s\u00f4ggi\u00f4rn\u00f4 venesian dove o l'aveiva studio\u00f4 i meistri d\u00f4 Rinasciment\u00f4 venet\u00f4. \n\u00d4 se trasferiva in t\u00f4 1861 a Mil\u00e0n, \u00f4 tr\u00f6vemm\u00f4 a T\u00f4r\u00ecn, con Tranquillo Cremona d\u00f4 1864, esp\u00f4nend\u00f4ghe \"Sordello e Cunizza\" (Mil\u00e0n, Pinacoteca de Brera); d\u00f4 m\u00e6xim\u00f4 ann\u00f4 a l'\u00e8 anche \"La Lettrice \" o \"Clara\", (Mil\u00e0n, Galleria d'Arte M\u00f4derna). D\u00f4 1865 l'\u00e8 \"Il sacrificio della Vergine al Nilo\", a s\u00f6 opera ci\u00fc c\u00f4n\u00f4sci\u00fca (R\u00f3mma, Galleria Nazi\u00f4nale d'Arte M\u00f4derna).\nPremi.\nPremio\u00f4 in t\u00f4 1867 a l'espoxisci\u00f4n \u00fcniversale de Pariggi pe \u00f4 \"Cesare Borgia che ascolta Machiavelli\" (recentemente accatto\u00f4 da \u00f4 C\u00f4m\u00fcne de Pavia e espost\u00f4 in t\u00f4 Castell\u00f4 Visconteo da m\u00e6xima \u00e7itt\u00e6)."}
{"id": "15409", "revid": "12052", "url": "https://lij.wikipedia.org/wiki?curid=15409", "title": "Zanetin Odon", "text": "Zanetin Odon (Zena, 1626 \u2013 1698) o l'\u00e8 st\u00e6to o 124\u00b0 duxe da Repubbrica de Zena e re de Corsega, da-o 11 luggio 16 luggio 1677 a-o 16 luggio 1679, o setanten\u0153uveximo co-a c\u00e0rega bienn\u00e2."}
{"id": "15410", "revid": "235289", "url": "https://lij.wikipedia.org/wiki?curid=15410", "title": "Aostin Spinnoa", "text": "Aostin Spinnoa \u00f2 Spinnora (Zena, 1624 \u2013 1692) (it: \"Agostino Spinola\") o l'\u00e8 st\u00e6to o 125\u00b0 duxe da Repubbrica de Zena e re de Corsega, da-o 29 luggio 1679 a-o 29 luggio 1681, l'otanteximo co-a c\u00e0rega bienn\u00e2."}
{"id": "15424", "revid": "12052", "url": "https://lij.wikipedia.org/wiki?curid=15424", "title": "Lucco Maia Invrea", "text": "Lucco Maia Invrea (Zena, 1624 \u2013 1693) o l'\u00e8 st\u00e6to o 126\u00b0 duxe da Repubbrica de Zena e re de Corsega, da-o 13 agosto 1681 a-o 13 agosto 1683, l'otantuneximo co-a c\u00e0rega bienn\u00e2."}
{"id": "15425", "revid": "12052", "url": "https://lij.wikipedia.org/wiki?curid=15425", "title": "Fran\u00e7esco Maia Imperi\u00e2 Lerc\u00e2", "text": "Fran\u00e7esco Maia Imperi\u00e2 Lerc\u00e2 (San P\u00ea d'\u00c6nn-a, 4 zugno 1629 \u2013 Zena 25 mazzo 1712) o l'\u00e8 st\u00e6to o 127\u00b0 duxe da Repubbrica de Zena e re de Corsega, da-o 18 agosto 1683 a-o 18 agosto 1685, l'otantedoeximo co-a c\u00e0rega bienn\u00e2."}
{"id": "15426", "revid": "12052", "url": "https://lij.wikipedia.org/wiki?curid=15426", "title": "Peo Dua\u00e7o (1632-1699)", "text": "Peo Dua\u00e7o \u00f2 Pero Dura\u00e7\u00e7o (Zena, 1632 \u2013 31 l\u00fbggio 1699) o l'\u00e8 st\u00e6to o 128\u00b0 duxe da Repubbrica de Zena e re de Corsega, da-o 23 agosto 1685 a-o 23 agosto 1687, l'ottantetreieximo co-a c\u00e0rega bienn\u00e2. O l'ea figgio de Cesare Dua\u00e7o e nevo de Peo Dua\u00e7o."}
{"id": "15427", "revid": "12052", "url": "https://lij.wikipedia.org/wiki?curid=15427", "title": "Oberto Da-a Tore", "text": "Oberto da-a Tore (Zena 1617 \u2013 1698) (it: \"Oberto Della Torre\") o l'\u00e8 st\u00e6to o 130\u00b0 duxe da Repubbrica de Zena e re de Corsega, da-o 31 agosto 1689 a-o 1\u00ba settembre 1691, l'ottante\u00e7inqueximo co-a c\u00e0rega bienn\u00e2."}
{"id": "15437", "revid": "12052", "url": "https://lij.wikipedia.org/wiki?curid=15437", "title": "Lucco Spinnoa (1628-1715)", "text": "Lucco Spinnoa \u00f2 Spinnora (Zena. 1628 - 1715) o l'\u00e8 st\u00e6to o 129\u00b0 duxe da Repubbrica de Zena e re de Corsega, da-o 27 agosto 1687 a-o 27 agosto 1689, l'ottantequattreximo co-a c\u00e0rega bienn\u00e2."}
{"id": "15438", "revid": "12052", "url": "https://lij.wikipedia.org/wiki?curid=15438", "title": "Zane Battesto Cattannio Da Votta", "text": "Zane Battesto Cattannio Da Votta (Zena 23 zugno 1638 \u2013 24 dexembre 1721) o l'\u00e8 st\u00e6to o 131\u00b0 duxe da Repubbrica de Zena e re de Corsega, da-o 4 settembre 1691 a-o 5 settembre 1693, l'ottanteseieximo co-a c\u00e0rega bienn\u00e2."}
{"id": "15439", "revid": "12052", "url": "https://lij.wikipedia.org/wiki?curid=15439", "title": "Fran\u00e7esco Invrea", "text": "Fran\u00e7esco Invrea (Zena 1641 \u2013 1723) o l'\u00e8 st\u00e6to o 132\u00b0 duxe da Repubbrica de Zena e re de Corsega, da-o 9 settembre 1693 a-o 9 settembre 1695, l'ottantesetteximo co-a c\u00e0rega bienn\u00e2. \nV\u00ectta.\nO l'ea figgio de Antoniotto Invrea."}
{"id": "15440", "revid": "12052", "url": "https://lij.wikipedia.org/wiki?curid=15440", "title": "Bendinelli Negron", "text": "Bendinelli Negron (Zena 1627 \u2013 1707) o l'\u00e8 st\u00e6to o 133\u00b0 duxe da Repubbrica de Zena e re de Corsega, da-o 16 settembre 1695 a-o 16 settembre 1697, l'ottant\u0153utteximo co-a c\u00e0rega bienn\u00e2."}
{"id": "15441", "revid": "12052", "url": "https://lij.wikipedia.org/wiki?curid=15441", "title": "Fran\u00e7esco Maia Saolo", "text": "Fran\u00e7esco Maia Saolo (Zena 1627 \u2013 1707) o l'\u00e8 st\u00e6to o 134\u00b0 duxe da Repubbrica de Zena e re de Corsega, da-o 19 settembre 1697 a-o 26 mazzo 1699, l'otantenoveximo co-a c\u00e0rega bienn\u00e2. O l'ea nevo do Loen\u00e7o Saolo. \nV\u00ectta.\nO mo\u00ec in carega."}
{"id": "15442", "revid": "12052", "url": "https://lij.wikipedia.org/wiki?curid=15442", "title": "Gi\u0153umo De Mai", "text": "Gi\u0153umo De Mai \u00f2 Gir\u0153ummo De Mari (Zena dexembre 1644 \u2013 3 mazzo 1702) o l'\u00e8 st\u00e6to o 135\u00b0 duxe da Repubbrica de Zena e re de Corsega, da-o 3 zugno 1699 a-o 3 zugno 1701, o novanteximo co-a c\u00e0rega bienn\u00e2. \nV\u00ectta.\nO l'ea figgio do Steva De Mai."}
{"id": "15443", "revid": "12052", "url": "https://lij.wikipedia.org/wiki?curid=15443", "title": "Federigo De Franchi", "text": "Federigo De Franchi (Zena, 1642 - 1734) o l'\u00e8 st\u00e6to o 136\u00b0 duxe da Repubbrica de Zena e re de Corsega, da-o 7 zugno 1701 a-o 7 zugno 1703, o novantuneximo co-a c\u00e0rega bienn\u00e2. \nV\u00ectta.\nO l'ea nevo do Federigo De Franchi Toso."}
{"id": "15444", "revid": "12052", "url": "https://lij.wikipedia.org/wiki?curid=15444", "title": "Antogno Grimado (duxe)", "text": "Antogno Grimado (Zena 1640 \u2013 1717) o l'\u00e8 st\u00e6to o 137\u00b0 duxe da Repubbrica de Zena e re de Corsega, da-o 1\u00b0 agosto 1703 a-o 1\u00b0 agosto 1705, o novantedoeximo co-a c\u00e0rega bienn\u00e2."}
{"id": "15467", "revid": "12052", "url": "https://lij.wikipedia.org/wiki?curid=15467", "title": "Steva Onoao Ferretto", "text": "Steva Onoao Feretto (Zena, 1640 - 19 agosto 1720) o l'\u00e8 st\u00e6to o 138\u00b0 duxe da Repubbrica de Zena e re de Corsega, da-o 22 agosto 1705 a-o 22 agosto 1707, o novantetreieximo co-a c\u00e0rega bienn\u00e2."}
{"id": "15468", "revid": "12052", "url": "https://lij.wikipedia.org/wiki?curid=15468", "title": "Domenego Maia De Mai", "text": "Domenego Maia De Mai \u00f2 De Mari (Zena 1653 \u2013 1726) o l'\u00e8 st\u00e6to o 139\u00b0 duxe da Repubbrica de Zena e re de Corsega, da-o 9 settembre 1707 a-o 9 settembre 1709, o novantequattreximo co-a c\u00e0rega bienn\u00e2. O l'ea figgio de Steva De Mai e fr\u00e6 de Gi\u0153umo De Mai."}
{"id": "15469", "revid": "12052", "url": "https://lij.wikipedia.org/wiki?curid=15469", "title": "Vi\u00e7en\u00e7o Dua\u00e7o", "text": "Vi\u00e7en\u00e7o Dua\u00e7o \u00f2 Vin\u00e7en\u00e7o Dura\u00e7\u00e7o (Zena, 1635 - 29 frev\u00e2 1724) o l'\u00e8 st\u00e6to o 140\u00b0 duxe da Repubbrica de Zena e re de Corsega, da-o 14 settembre 1709 a-o 14 settembre 1711, o novante\u00e7inqueximo co-a c\u00e0rega bienn\u00e2."}
{"id": "15472", "revid": "3941", "url": "https://lij.wikipedia.org/wiki?curid=15472", "title": "Vars\u00e0via", "text": ""}
{"id": "15473", "revid": "12052", "url": "https://lij.wikipedia.org/wiki?curid=15473", "title": "Fran\u00e7esco Maia Imperi\u00e2", "text": "Fran\u00e7esco Maia Imperi\u00e2 (San P\u00ea d'\u00c6n-a 21 agosto 1653 \u2013 4 agosto 1736) o l'\u00e8 st\u00e6to o 141\u00b0 duxe da Repubbrica de Zena e re de Corsega, da-o 22 settembre 1711 a-o 22 settembre 1713, o novanteseieximo co-a c\u00e0rega bienn\u00e2."}
{"id": "15478", "revid": "12052", "url": "https://lij.wikipedia.org/wiki?curid=15478", "title": "Zane Antogno Giustignan", "text": "Zan'Antogno Giustignan (Madrid, 1676 - Zena, 1735) o l'\u00e8 st\u00e6to o 142\u00b0 duxe da Repubbrica de Zena e re de Corsega, da-o 22 settembre 1713 a-o 22 settembre 1715, o novantesetteximo co-a c\u00e0rega bienn\u00e2."}
{"id": "15479", "revid": "12052", "url": "https://lij.wikipedia.org/wiki?curid=15479", "title": "Loen\u00e7o \u00c7entrion", "text": "Loen\u00e7o \u00c7entrion \u00f2 Loren\u00e7o \u00c7enturion (Zena, 1645 \u2013 1735) o l'\u00e8 st\u00e6to o 143\u00b0 duxe da Repubbrica de Zena e re de Corsega, da-o 26 settembre 1715 a-o 26 settembre 1717, o novant\u0153utteximo co-a c\u00e0rega bienn\u00e2."}
{"id": "15480", "revid": "12052", "url": "https://lij.wikipedia.org/wiki?curid=15480", "title": "Beneito Vi\u00e2", "text": "Beneito Vi\u00e2 (Zena 1660 \u2013 1749) o l'\u00e8 st\u00e6to o 144\u00b0 duxe da Repubbrica de Zena e re de Corsega, da-o 30 settembre 1717 a-o 30 settembre 1719, o novantenoveximo co-a c\u00e0rega bienn\u00e2."}
{"id": "15488", "revid": "12052", "url": "https://lij.wikipedia.org/wiki?curid=15488", "title": "Ambr\u0153uxo Imperi\u00e2", "text": "Ambr\u0153uxo Imperi\u00e2 (Zena, 1649 - 1729) o l'\u00e8 st\u00e6to o 145\u00b0 duxe da Repubbrica de Zena e re de Corsega, da-o 4 ottobre 1719 a-o 4 ottobre 1721, o \u00e7enteximo co-a c\u00e0rega bienn\u00e2."}
{"id": "15489", "revid": "12052", "url": "https://lij.wikipedia.org/wiki?curid=15489", "title": "\u00c7esare De Franchi", "text": "\u00c7esare De Franchi (Zena, 1666 - 1739) o l'\u00e8 st\u00e6to o 146\u00b0 duxe da Repubbrica de Zena e re de Corsega, da l'8 ottobre 1721 a l'8 ottobre 1723, o \u00e7entuneximo co-a c\u00e0rega bienn\u00e2."}
{"id": "15490", "revid": "12052", "url": "https://lij.wikipedia.org/wiki?curid=15490", "title": "Domenego Negron", "text": "Domenego Negron (Zena 1672 \u2013 1736) o l'\u00e8 st\u00e6to o 147\u00b0 duxe da Repubbrica de Zena e r\u00e8 de Corsega da-o 13 ottobre 1723 a-o 13 ottobre 1725, o \u00e7entodoeximo co-a c\u00e0rega bienn\u00e2."}
{"id": "15497", "revid": "12052", "url": "https://lij.wikipedia.org/wiki?curid=15497", "title": "Gi\u0153umo Venioso", "text": "Gi\u0153umo Venioso \u00f2 Gir\u0153ummo Veneroso (Zena, 1660 - 1739) o l'\u00e8 st\u00e6to o 148\u00b0 duxe da Repubbrica de Zena e re de Corsega, da-o 18 zen\u00e2 1726 a-o 18 zen\u00e2 1728, o \u00e7entotreieximo co-a c\u00e0rega bienn\u00e2."}
{"id": "15498", "revid": "12052", "url": "https://lij.wikipedia.org/wiki?curid=15498", "title": "Lucco Grimado (duxe)", "text": "Lucco Grimado (Zena 1675 \u2013 1750) o l'\u00e8 st\u00e6to o 149\u00b0 duxe da Repubbrica de Zena e re de Corsega, da-o 22 zen\u00e2 1728 a-o 22 zen\u00e2 1730, o \u00e7entoquattreximo co-a c\u00e0rega bienn\u00e2. \nVitta.\nO l'ea fr\u00e6 de Antogno Grimado."}
{"id": "15499", "revid": "12052", "url": "https://lij.wikipedia.org/wiki?curid=15499", "title": "Fran\u00e7esco Maia Barbo", "text": "Fran\u00e7esco Maia Barbo (Zena 11 zen\u00e2 1671 \u2013 16 zen\u00e2 1747) o l'\u00e8 st\u00e6to o 150\u00b0 duxe da Repubbrica de Zena e re de Corsega, da-o 20 zen\u00e2 1730 a-o 20 zen\u00e2 1732, o \u00e7ento\u00e7inqueximo co-a c\u00e0rega bienn\u00e2."}
{"id": "15504", "revid": "12052", "url": "https://lij.wikipedia.org/wiki?curid=15504", "title": "Domenego Maia Spinnoa", "text": "Domenego Maia Spinnoa \u00f2 Spinnora (Bast\u00eea, 1666 \u2013 1743) o l'\u00e8 st\u00e6to o 151\u00b0 duxe da Repubbrica de Zena e re de Corsega, da-o 29 zen\u00e2 1732 a-o 29 zen\u00e2 1734, o \u00e7entoseieximo co-a c\u00e0rega bienn\u00e2."}
{"id": "15505", "revid": "12052", "url": "https://lij.wikipedia.org/wiki?curid=15505", "title": "Steva Dua\u00e7o (duxe)", "text": "Steva Dua\u00e7o \u00f2 Dura\u00e7\u00e7o (Zena, 1668 - 24 zen\u00e2 1744) o l'\u00e8 st\u00e6to o 152\u00b0 duxe da Repubbrica de Zena e re de Corsega, da-o 3 frev\u00e2 1734 a-o 3 frev\u00e2 1736, o \u00e7entosetteximo co-a c\u00e0rega bienn\u00e2. \nV\u00ectta.\nO l'ea figgio do Peo Dua\u00e7o (1632-1699)."}
{"id": "15506", "revid": "12052", "url": "https://lij.wikipedia.org/wiki?curid=15506", "title": "Nichiozo Cattannio Da Votta", "text": "Nichiozo (\u00f2 Nicheroso \u00f2 Nicol\u00f2) Cattannio Da Votta (Zena, 18 luggio 1679 \u2013 5 luggio 1751) o l'\u00e8 st\u00e6to o 153\u00b0 duxe da Repubbrica de Zena da-o 7 frev\u00e2 1736 a-o 7 frev\u00e2 1738, o \u00e7ent\u0153tteximo co-a c\u00e0rega bienn\u00e2. \nV\u00ectta.\nO l'\u00e8 st\u00e6to re de Corsega scin a-o 15 mar\u00e7o 1736, pe-a proclam\u00e2 indipenden\u00e7a do Regno de Corsega da-o stato zeneize. O l'ea figgio do Zane Battesto Cattannio Da Votta."}
{"id": "15519", "revid": "12052", "url": "https://lij.wikipedia.org/wiki?curid=15519", "title": "Costantin Barbo", "text": "Costantin Barbo (Zena, 12 settembre 1676 - 1741) o l'\u00e8 st\u00e6to o 154\u00b0 duxe da Repubbrica de Zena e re de Corsega da-o 7 frev\u00e2 1738 a-o 7 frev\u00e2 1740, o \u00e7enton\u0153uveximo co-a c\u00e0rega bienn\u00e2. \nV\u00ectta.\nO l'ea fr\u00e6 do Fran\u00e7esco Maia Barbo."}
{"id": "15520", "revid": "12052", "url": "https://lij.wikipedia.org/wiki?curid=15520", "title": "Nichiozo Spinnoa", "text": "Nichiozo Spinnoa \u00f2 Nicherozo Spinnora (Zena, 1677 \u2013 1743) o l'\u00e8 st\u00e6to o 155\u00b0 duxe da Repubbrica de Zena e re de Corsega da-o 16 frev\u00e2 1740 a-o 16 frev\u00e2 1742, o \u00e7entodeximo co-a c\u00e0rega bienn\u00e2."}
{"id": "15521", "revid": "12052", "url": "https://lij.wikipedia.org/wiki?curid=15521", "title": "Domenego Canev\u00e2", "text": "Domenego Canev\u00e2 (Zena, 5 agosto 1683 - 15 frev\u00e2 1745) o l'\u00e8 st\u00e6to o 156\u00b0 duxe da Repubbrica de Zena e re de Corsega da-o 20 frev\u00e2 1742 a-o 20 frev\u00e2 1744, o \u00e7entunzeximo co-a c\u00e0rega bienn\u00e2."}
{"id": "15530", "revid": "12052", "url": "https://lij.wikipedia.org/wiki?curid=15530", "title": "Loen\u00e7o De Mai", "text": "Loen\u00e7o De Mai \u00f2 Loren\u00e7o De Mari (Zena, 1685 - 16 arv\u00ee 1772) o l'\u00e8 st\u00e6to o 157\u00b0 duxe da Repubbrica de Zena e re de Corsega da-o 1\u00ba frev\u00e2 1744 a-o 1\u00ba frev\u00e2 1746, o \u00e7entodozzeximo co-a c\u00e0rega bienn\u00e2."}
{"id": "15531", "revid": "12052", "url": "https://lij.wikipedia.org/wiki?curid=15531", "title": "Zane Fran\u00e7esco Brignoe Sae (1695-1760)", "text": "Zane Fran\u00e7esco Brignoe Sae (italiano: \"Giovanni Francesco Brignole Sale\") (Zena, 6 luggio 1695 \u2013 14 frev\u00e2 1760) o l'\u00e8 st\u00e6to o 158\u00b0 duxe da Repubbrica de Zena da-o 3 mar\u00e7o 1746 a-o 3 mar\u00e7o 1748, o \u00e7entotrezzeximo co-a c\u00e0rega bienn\u00e2, l'urtimo a ese asc\u00ec re de Corsega, scin a-o 7 zugno 1746."}
{"id": "15532", "revid": "12052", "url": "https://lij.wikipedia.org/wiki?curid=15532", "title": "\u00c7esare Catannio Da Votta", "text": "\u00c7esare (\u00f2 \"Cesare\" \u00f2 \"\u00c7esao\") Catannio Da Votta (Zena, 1680 \u2013 22 luggio 1756) o l'\u00e8 st\u00e6to o 159\u00b0 duxe da Repubbrica de Zena da-o 6 mar\u00e7o 1748 a-o 6 mar\u00e7o 1750, o \u00e7entoquatorzeximo co-a c\u00e0rega bienn\u00e2. \nV\u00ectta.\nO l'\u00eaa figgio de Zane Battesto Cattannio Da Votta."}
{"id": "15533", "revid": "12052", "url": "https://lij.wikipedia.org/wiki?curid=15533", "title": "Aostin Vi\u00e2", "text": "Aostin Vi\u00e2 (Zena, 1692 \u2013 1777) o l'\u00e8 st\u00e6to o 160\u00b0 duxe da Repubbrica de Zena da-o 10 mar\u00e7o 1750 a-o 10 mar\u00e7o 1752, o \u00e7entochinzeximo co-a c\u00e0rrega bienn\u00e2."}
{"id": "15534", "revid": "12052", "url": "https://lij.wikipedia.org/wiki?curid=15534", "title": "Steva Lomellin", "text": "Steva Lomellin (Zena, 1683 - 1753) o l'\u00e8 st\u00e6to o 161\u00b0 duxe da Repubbrica de Zena da-o 28 mar\u00e7o 1752 a-o 7 zugno 1752, o \u00e7entosezzeximo co-a carrega bienn\u00e2."}
{"id": "15535", "revid": "12052", "url": "https://lij.wikipedia.org/wiki?curid=15535", "title": "Zane Battesto Grimado", "text": "Zane Battesto Grimado (Zena, 1673 \u2013 1757) o l'\u00e8 st\u00e6to o 162\u00b0 duxe da Repubbrica de Zena da-o 7 zugno 1752 a-o 7 zugno 1754, o \u00e7entod\u00eesett\u00eaximo co-a carrega bienn\u00e2."}
{"id": "15541", "revid": "12052", "url": "https://lij.wikipedia.org/wiki?curid=15541", "title": "Democra\u00e7ia", "text": "Democra\u00e7ia - Forma de governo ch'a se baza insci-\u00e2 sovranit\u00e6 popol\u00e2 e a garantisce a ogni \u00e7ittadin a parte\u00e7ipa\u00e7ion in pi\u00f1a egualit\u00e6 a l'exer\u00e7i\u00e7\u00e7io do poei pubbrico.\nDrito.\nTocche in sci\u00e2 democra\u00e7ia antiga.\nA democra\u00e7ia in Gre\u00e7ia.\nL\u2019origine da democra\u00e7ia se fa remont\u00e2 a-a fin do 6\u00b0 sec., quande curmin\u00f2 in Atene un processo de radic\u00e2 riforma institu\u00e7ion\u00e2 connesso co-a progresciva preiza de conscen\u00e7a da massa di \u00e7ittadin-sordatti (opliti) e co-o sviluppo economico ch'o l'interess\u00f2 desp\u00e6ge regioin da Gre\u00e7ia e di territoi coloni\u00e6. Diffuza sorvettutto da-i equipaggi da flotta atenieize, l\u2019idea democratica a l'alligh\u00ec fra i ceti meno mosci de \u00e7itt\u00e6 alli\u00e6, creando cosc\u00ec e baze pe 'na solidariet\u00e6 interstat\u00e2, scrol\u00e2 de tanto in tanto da di contracorpi oligarchichi. Zonzeiva cosc\u00ec a completa matura\u00e7ion un regime polittico into qu\u00e6 o poei o spetava a tutti i nasciui liberi, per\u00e7\u00f2 m\u00e6ximo \u00e7ittadin a pin tittolo, e a-i strang\u00ea ch'avessan ri\u00e7evuo o drito de \u00e7ittadinan\u00e7a: scistema caratterizzao da-i prin\u00e7ippi de l'egualit\u00e6 fronte a-a leze (izonomia), da libert\u00e6 de paola (isegoria) e da pait\u00e6 into concore a-e c\u00e0rreghe pubbriche (izotimia). \nO n\u0153uvo regimme o s'articolava in varri organi fondament\u00e6: una sembrea primaia (\u1f10\u03ba\u03ba\u03bb\u03b7\u03c3\u03af\u03b1), a-a qu\u00e6 parte\u00e7ipava tutti i \u00e7ittadin mascci adurti, un conseggio (\u03b2\u03bf\u03c5\u03bb\u03ae), che in Atene o l'ea sciortezao in propor\u00e7ion fra e trib\u00f9 e investio do compito de formul\u00e2 e proposte da sottopo\u00f1e a-o giudi\u00e7\u00e7io da sembrea; di magistrati, elezui \u00f2 sciortez\u00e6, che restavan in carega a l'uso pe o periodo de un anno con de fon\u00e7ioin \u2018esecutive\u2019 e con obrigo de rendiconto a l'assembrea. Con l\u2019afferm\u00e2se inti seccoli succescivi de monarchie ellenisteghe a carattere teritoi\u00e2, comen\u00e7a a parabola deschinante da democra\u00e7ia clascica fin a-o completo desfa\u00e7imento, ch'o coincidde grosso moddo con l\u2019estin\u00e7ion da m\u00e6xima \u00e7ivilt\u00e6 ellenistega e con l\u2019avvento da domina\u00e7ion roma\u00f1a.\nA democra\u00e7ia a no l'incontr\u00f2 di eccescivi consensci presso i intelletto\u00e6 do tempo. Inta tipologia de forme de governo descrite da Platon into \"Politico\" questa a l'\u00e8 definia comme \u00abgoverno do nummero\u00bb \u00f2 \u00abda mortitudine\u00bb, e a l'\u00e8 conscider\u00e2 a meno bo\u00f1a de forme bo\u00f1e, fra-e qu\u00e6 e\u00e7\u00e7elle invece l\u2019aristocra\u00e7ia, e a meno cattiva de forme cattive, de qu\u00e6 quella ciu degener\u00e2 a l'\u00e8 a tirannide. Questa m\u00e6xima opinion a l'\u00e8 condiviza da l'Aristotele ch'o clascifica a democra\u00e7ia comme una forma degener\u00e2 de \"polit\u00eca\", a constitu\u00e7ion pe antonomaxa, inta qu\u00e6 o \u00abgoverno da magioran\u00e7a\u00bb o l'agisce inte l'interesse de tutti. A democra\u00e7ia a l'\u00e8 invece o \u00abgoverno di povei contra i ricchi\u00bb, e quindi o governo de 'na parte ch'a l'agisce into so escluxivo interesse (Politica, 1279a).\nDa Romma a-o Renascimento..\nPe tutta l\u2019epoca roma\u00f1a, e pe bo\u00f1a parte do Medioevo, a democra\u00e7ia comme paola a scenta, mentre a m\u00e6xima esperien\u00e7a da politica a se diluisce inte 'na configua\u00e7ion ciu vasta, universalistega, assumendo i contegnui tipichi do drito. A \"res publica\" roma\u00f1a a l'esprimme l\u2019idea de 'na \u00abcosa de tutti\u00bb, ch'a l'\u00e8 atra cosa de quello \u00abpoei do poppolo\u00bb do qu\u00e6 parlava a lengua grega. O concetto de sovranit\u00e6 popol\u00e2 o ven donque o furcro in gio a-o qu\u00e6 r\u0153ua e riflescioin politiche do periodo roman-mediev\u00e2, e o l'arve a stradda a-a distin\u00e7ion, rivelaase fondament\u00e2 pe e conce\u00e7ioin moderne da democra\u00e7ia, fra titolarit\u00e6 e exer\u00e7i\u00e7\u00e7io do poei. Se da 'n lao, de f\u00e6to, v\u00e2 o prin\u00e7ippio enon\u00e7iao da Ulpian (Digesto, I, 4,1) che \"quod principi placuit legis habet vigorem\", da l'atro se riconosce che a fonte de legittima\u00e7ion de quell\u2019aotorit\u00e6 o l'\u00e8 comonque o poppolo, ch'o detegne o poei a tittolo originaio e o conserva d'atro canto o drito de cre\u00e2 a lezze a traverso a consoetudine (Giulian, Digesto, I, 3, 32).\nO desgugimento da stoia mediev\u00e2 e renasciment\u00e2, da-o 13\u00b0 a-o 16\u00b0 sec., o ripropo\u00f1e a-o pensceo politico, ciutosto che o tema da triparti\u00e7ion aristotellica de forme de governo, o tema da contrapoxi\u00e7ion fra regno e repubbrica \u00f2 tra repubbrica e prin\u00e7ipato.\nA democra\u00e7ia moderna.\nSe a democra\u00e7ia into so scignificao letti\u00e2 a g'ha pe referente a \"polis\" (a \u00e7itt\u00e6-comunit\u00e6), a democra\u00e7ia di moderni a s'organizza inte 'n stato teritoi\u00e2 esteizo a de vastiscime collettivit\u00e6. A rispetto a-a democra\u00e7ia antiga, ch'a se configua esen\u00e7ialmente comme democra\u00e7ia diretta, quella moderna a se connota quindi in primmo l\u0153ugo comme democra\u00e7ia rappresentativa. Ciu in particol\u00e2, a democra\u00e7ia moderna a l'identiffica quella spe\u00e7iffica forma de stato into qu\u00e6 i prin\u00e7ippi do costitu\u00e7ionalismo liber\u00e2 se son fuxi co-o prin\u00e7ippio da sovranit\u00e6 popol\u00e2. Cosc\u00ec, se o sufraggio univers\u00e2 (voto) o l'ha san\u00e7io a pi\u00f1a afferma\u00e7ion do cosc\u00ec dito prin\u00e7ippio maggioritaio, in base a-o qu\u00e6 e decixoin son preize da-a magioran\u00e7a e a minoran\u00e7a a se conforma a quelle, dando pi\u00f1a esprescion a-o prin\u00e7ippio da sovranit\u00e6 popol\u00e2, questo o l'\u00e8 st\u00e6to contempiao da una serie de limmiti e obrighi, votti a garant\u00ee i driti de minoran\u00e7e.\nInto dibattito filozofico-giuridico do N\u0153uve\u00e7ento s'\u00e8 d'atro canto eviden\u00e7iao comme a democra\u00e7ia a no poss'\u00ease reduta a mero criteio de legittima\u00e7ion do poei politico. Segondo C. Schmitt, a conscisti\u00e6 inte l'identit\u00e6 tra governanti e govern\u00e6, mentre H. Kelsen o ritegne ch'a l'agge un fondamento relativistego, in quant'a l'escludde o possesso de veit\u00e6 assolue da parte de scingoli \u00f2 groppi, amettendo solo che de veit\u00e6 relative; o Kelsen o ritegne \u00e2tresc\u00ec che a democra\u00e7ia a no p\u0153uzze insci-\u00f4 prin\u00e7ippio de ingualan\u00e7a, ma insci-\u00f4 prin\u00e7ippio de libert\u00e6. Ciu in gener\u00e2, desp\u00e6gi aoto\u00ee han sottoliniao o rollo essen\u00e7i\u00e2 de garan\u00e7ie de minoran\u00e7e, definindo democra\u00e7ie totalitaie i ordenamenti inti qu\u00e6 seggian assenti \u00f2 insuffixenti i meccanismi giuridichi votti a limit\u00e2 o poei de magioran\u00e7e. Atri studioxi han prefeio parl\u00e2 de democra\u00e7ie constitu\u00e7ion\u00e6, mettendo in rilevo a centralit\u00e6 da Constitu\u00e7ion; in t\u00e2 conce\u00e7ion i driti costitu\u00e7ion\u00e6 no son ciu inteixi solo comme limmiti (a-a mainea de J.-J. Rousseau) ma comme strumenti essen\u00e7i\u00e6 de l'ordenamento democratego-liber\u00e2.\nA Constitu\u00e7ion italia\u00f1a a l'afferma (art. 1) che o popolo o l'exer\u00e7ita a sovranit\u00e6 (da qu\u00e6 o l'\u00e8 o soo titol\u00e2) escluxivamente inte forme e inti limiti stabilii da-a Constitu\u00e7ion m\u00e6xima (art. 1). Partindo da t\u00e2 prin\u00e7ippio, e fando rifeimento asc\u00ec a-e dispoxi\u00e7ioin constitu\u00e7ion\u00e6 immediatamente sucescive (art. 2 e 3), C. Mortati o l'ha sostegnuo a coessen\u00e7ialit\u00e6 de forma repubbrica\u00f1a e forma democratega do Stato italian, e o l'ha quindi ritegnuo che a garan\u00e7ia da primma a vaise asc\u00ec pe a segonda (art. 139 Cost.). T\u00e2 texi, f\u00e6ta proppia da-o V. Crisafulli asc\u00ec, a l'\u00e8 st\u00e6ta contest\u00e2 da-o C. Esposito, insci-\u00e2 base da texi segondo a qu\u00e6 pe defin\u00ee democratica a forma de Stato no sai\u00e6 bastante caratteiz\u00e2la comme repubbrica. A dotri\u00f1a sucesciva, e a m\u00e6xima giurispruden\u00e7a constitu\u00e7ion\u00e2, han accugeito e texi do Mortati, scich\u00e8 se ritegne z\u0153umo\u00e6 pa\u00e7iffico che o prin\u00e7ippio democratico o rentre tra i prin\u00e7ippi supremi de l'ordenamento constitu\u00e7ion\u00e2 (C. cost., sent. 18/1982 e 394/2006) e \u00e7o \u00e8 tra quelli prin\u00e7ippi che no p\u0153uan ese ogetto de revixon constitu\u00e7ion\u00e2 (C. cost., sent. 1146/1988).\nInstru\u00e7ion.\nCon l\u2019esprescion democra\u00e7ia scolastega, e e conscimile \"drito a-o studdio\" e \"democratizza\u00e7ion de l'educa\u00e7ion\", se fa rifeimento a-a promo\u00e7ion de condi\u00e7ioin che consentan a tutti i \u00e7ittadin de fru\u00ee de l'instru\u00e7ion a-i so desp\u00e6gi livelli, a-o fin de consegu\u00ee o pin sviluppo da perso\u00f1a uma\u00f1a e o so conscente exer\u00e7i\u00e7\u00e7io di driti \u00e7iv\u00ee, sociali e profescion\u00e6; in segondo l\u0153ugo, a-e forme e a-i moddi de parte\u00e7ipa\u00e7ion a-a gestion de institu\u00e7ioin scolasteghe da parte di utenti e di atri soggetti interess\u00e6 a-o so fon\u00e7ionamento, into quaddro de 'n orientamento votto a avexin\u00e2 i servi\u00e7\u00e7i educativi a-e exigen\u00e7e da comunit\u00e6, superando \u00f2 amermando e ligagge do centralismo burocratico. Se tratta de doe dimenscioin in quarche mezua complement\u00e6: l\u2019u\u00f1a a mette in rilevo l\u2019ingualit\u00e6 fronte a-i procesci de l'instru\u00e7ion, l\u2019atra a sottolinnia a parte\u00e7ipa\u00e7ion comu\u00f1a a-o governo de institu\u00e7ioin educative.\nSotta o prof\u00ee de l'oferta formativa, l\u2019esperien\u00e7a e i analixi statisteghe han de maniman dimostrao che, nonostante a sorprendente espanscion da scolariza\u00e7ion, l\u2019accesso a l'instru\u00e7ion riconosciua a tutti o no l'asegua una corispondente ariescia inti studdi. Into tentativo de super\u00e2 t\u00e6 inegualit\u00e6 e politiche scolasteghe de benben di paixi han elaboao de mezue e sperimentao de riforme che, p\u00f9 inta divescit\u00e6 de scitua\u00e7ioin, mescian longo de direttrixe prioitaie. U\u00f1a de queste a con\u00e7erne l\u2019estenscion de l'educa\u00e7ion prescol\u00e2, inta convin\u00e7ion che proppio inta primma infan\u00e7ia segge poscibile remedi\u00e2 a-e condi\u00e7ioin de dezavantaggio sccioie da-i ambienti de provenien\u00e7a. A segonda linnia de tenden\u00e7a a l'\u00e8 conscistia into rimand\u00e2 ciu avanti into tempo a \u00e7ernia de l'indri\u00e7\u00e7o d'instru\u00e7ion segondaia, a ter\u00e7a into progrescivo ampliamento de fon\u00e7ioin educative da sc\u0153ua. De ciu recente individua\u00e7ion a l'\u00e8 a linnia ch'a resguarda i problemi da \u2018forma\u00e7ion continnoa\u2019, inte l'intento d'\u00f3fr\u00ee a-i \u00e7ittadin di oportunit\u00e6 diverscific\u00e6 de forma\u00e7ion inte tutto o corso da so vitta.\nPe quant'atten a-o versante da parte\u00e7ipa\u00e7ion a-o governo e a-a gestion de institu\u00e7ioin educative, o fenommeno da contesta\u00e7ion studentesca, sviluppouse sorvettutto inti paixi ocident\u00e6 tra a fin di anni 1960 e i primmi anni 1970, o l'ha allargao l\u2019exigen\u00e7a parte\u00e7ipativa di studenti m\u00e6ximi inte decixoin in sci\u00f4 fon\u00e7ionamento de institu\u00e7ioin scolasteghe. S'\u00e8 posto \u00f4tr'a \u00e7o o problema de 'na mao coresponsabiliza\u00e7ion do person\u00e2 doxente e di atre figue de esperti (psicolloghi, tecnichi da programma\u00e7ion, de orientamento ecc.) inpric\u00e6 inti procesci de instru\u00e7ion, nonch\u00e8 di rappresentanti de comunit\u00e6 locale, di organizza\u00e7ioin di dato\u00ee de lao e di laoei.\nIn Italia, a decreta\u00e7ion deleg\u00e2 do 1974, conseguente a-a lezze dellega 477/30 luggio 1973, a l'ha proveduo a-o riordenamento di organi collegi\u00e6 da sc\u0153ua; una n\u0153uva riorganizza\u00e7ion a l'\u00e8 st\u00e6ta \u0153uvi\u00e2 co-o d. legisl. 233/30 zugno 1999. Inte l'ottica da democra\u00e7ia scolastega va p\u00f9 lezuo o reconoscimento a tutte e institu\u00e7ioin scolasteghe e educative de l'aotonomia organizativa, didattica, de ri\u00e7erca e sperimenta\u00e7ion, concretao con d.p.r. 275/8 mar\u00e7o 1999, intrao in vig\u00f4 o 1\u00b0 settembre 2000.\nScien\u00e7e soci\u00e6.\nDemocra\u00e7ia d\u2019\"\u00e9lite\" e democra\u00e7ia de massa.\nO processo de democratiza\u00e7ion di scistemi politichi contemporanni se p\u0153u descrive esen\u00e7ialmente into passaggio da-o Stato liber\u00e2 de democra\u00e7ia \u2018limit\u00e2\u2019 (democra\u00e7ia d\u2019\u00e9lite) a-o Stato soci\u00e2 de democra\u00e7ia 'diffuza' (democra\u00e7ia de massa). R. Dahl o po\u00f1e a-a base de questo processo doe tenden\u00e7e: a liberaliza\u00e7ion, oss\u00e6 o grao into qu\u00e6 son amissi o dissenso, l\u2019opoxi\u00e7ion e a competi\u00e7ion tra e desp\u00e6gie for\u00e7e politiche \u00f2 politicamente rilevante; l\u2019incluxivit\u00e6, oss\u00e6 a propor\u00e7ion de \u00e7ittadin ch'han tittolo a parte\u00e7ip\u00e2 in moddo diretto \u00f2 indiretto a-e decixoin collettive. E desp\u00e6gie poscibilit\u00e6 d'incroxo fra queste dimenscioin dan moddo de costru\u00ee una tipologia di scistemi politichi democrateghi, distinguendoli in oligarchie competitive, egemonie includente e poliarchie. A sequen\u00e7a storica de questi modelli se p\u0153u rintra\u00e7\u00e7\u00e2 into passaggio da-a democra\u00e7ia d'\u00e9lite a-a democra\u00e7ia de massa, e questa tranxi\u00e7ion a tr\u0153uva riscontro segge insci-\u00f4 cian di rifeimenti teorichi che di referenti storichi. Insci-\u00f4 cian teorico a se riflette into contrasto fra elitismo e pluralismo.\nDemocra\u00e7ia d\u2019\"\u00e9lite\".\nI anallixi che se refan a-i assonti elitisteghi (G. Mosca, V. Pareto e R. Michels) ritegnan che a sovranit\u00e6 popol\u00e2 a segge un ide\u00e2 astr\u00e6to ch'o no p\u0153u corisponde a nisciu\u00f1a realt\u00e6 de f\u00e6to, percose in ogni regime politico, qu\u00e6 ch'a segge a so formula, l'\u00e8 sempre una minoran\u00e7a quella ch'a detegne o poei effettivo. Questa imposta\u00e7ion a l'\u00e8 in parte corezua da-o J. Schumpete, segondo o qu\u00e6 gh'\u00e8 democra\u00e7ia l\u00e0 onde gh'\u00e8 desp\u00e6gi groppi in concoren\u00e7a fra l\u00f4 pe a conquista do poei a traverso a competi\u00e7ion elettor\u00e2.\nDemocra\u00e7ia de massa.\nA l'estremo oposto e teorie pluraliste (R. Dahl, R. Dahrendorf) apontan ciutosto a ridefin\u00ee o concetto de \"leadership\" in termi democratichi, \u00eds\u00e0ndo o prin\u00e7ippio do pluralismo a d\u00e6to constitutivo da struttua soci\u00e2. A-o so interno a democra\u00e7ia a se definisce in particol\u00e2 comme un scistema de institu\u00e7ionalizza\u00e7ion di confliti mediante precise regole do z\u0153ugo. A propoxito de questo insemme de regole formalizz\u00e6 che caratterizzan e poliarchie re\u00e6 s'\u00e8 parlao de democra\u00e7ia procedu\u00e2 in contrapoxi\u00e7ion a-a democra\u00e7ia sostan\u00e7i\u00e2 (H. Kelsen). Insci-\u00f4 cian de generalizza\u00e7ioin storiche o processo de democratizza\u00e7ion o se caratterizza pe l\u2019estenscion di driti de \u00e7ittadinan\u00e7a e pe o so impatto insci-\u00e2 struttua soci\u00e2: ciu precizamente inta tranxi\u00e7ion da un regime de \u00e7ittadinan\u00e7a \u00e7iv\u00ee, into qu\u00e6 se limmita a garant\u00ee i driti de libert\u00e6 person\u00e2, a un regime de \u00e7ittadinan\u00e7a politica, ch'o prevedde l\u2019institu\u00e7ion do sufraggio univers\u00e2, fin a-o regime de \u00e7ittadinan\u00e7a soci\u00e2 ch'o p\u00f2stula l\u2019egualit\u00e6 di oportunit\u00e6 (R. Bendix).\nDemocra\u00e7ia normativa e democra\u00e7ia empirica.\nInti anallixi moderne da democra\u00e7ia s'\u00e8 in parte renon\u00e7iao a-a ri\u00e7erca di attributi assiologichi e se prefeisce descrive i scistemi democrateghi insci-\u00e2 base de tipologie che tegnan in adeguao conto a coresponden\u00e7a co-i f\u00e6ti. Fra e ciu importante clascifica\u00e7ioin di regimi democrateghi se po\u00f1e quelle a carattere institu\u00e7ion\u00e2 che i distinguan insci-\u00e2 base de desp\u00e6ge forme de governo. Da questo ponto de vista l'\u00e8 ancon seguia a differen\u00e7a d'antiga tradi\u00e7ion fra democra\u00e7ia presciden\u00e7i\u00e2 e democra\u00e7ia parlament\u00e2. In sce 'n atro versante \u2013 quello da scien\u00e7a politica d'orientamento empirista \u2013 se colloca a tipologia de A. Lijphart inta qu\u00e6 intra in conscidera\u00e7ion e variabile da cortua politica de 'n paise (framment\u00e2 \u00f2 omogennia) e di comportamenti de \"\u00e9lites\" (conflito\u00e6 \u00f2 consenso\u00e6). \nS'ha cosc\u00ec di scistemi a democra\u00e7ia consociativa (Paixi Basci, Belgio); scistemi de democra\u00e7ia centriffuga (Italia, Spagna); scistemi de democra\u00e7ia centrippeta (Gran Bretagna, Sve\u00e7ia); scistemi de democra\u00e7ia depoliticizz\u00e2. L\u2019inscindibilit\u00e6 fra dimenscion normativa e dimenscion empirica da democra\u00e7ia a rende tuttavia precaia qualonque defini\u00e7ion scistematega da democra\u00e7\u00eda. No existe de f\u00e6to arcun regime contemporannio, qualonque segge a so forma de governo, ch'o no se definisce \u2018democratego\u2019 aomanco pe quarche aspetto. O che o dimostra l\u2019universalit\u00e6 da democra\u00e7ia into mondo moderno comme val\u00f4 prescritivo, ma asc\u00ec l\u2019estrema variabilit\u00e6 di so referenti empirichi. \u00c7o nonostante se p\u0153u afferm\u00e2 a condi\u00e7ion de democrati\u00e7it\u00e6 di scistemi politichi quande se veifiche inte questi una necessaia corisponden\u00e7a fra i atti de governo e i interesci de quelli che ne son tocc\u00e6.\nQuesta condi\u00e7ion a l'\u00e8 soddisf\u00e6ta normalmente da-a presen\u00e7a de \u00e7erti parammetri invarianti (struttue e modelli normativi) che se p\u0153u conscider\u00e2 quante meno comme \u00e2tret\u00e0nti prerequixii minnimi da democra\u00e7\u00eda:"}
{"id": "15542", "revid": "12052", "url": "https://lij.wikipedia.org/wiki?curid=15542", "title": "Gian Giacomo Venioso", "text": "Gian Giacomo Venioso \u00f2 Veneroso (Zena, 6 arv\u00ee 1701 \u2013 Ciavai, 17 novembre 1758) o l'\u00e8 st\u00e6to o 163\u00b0 duxe da Repubbrica de Zena da-o 23 zugno 1754 a-i 23 de zugno 1756, o \u00e7entodix\u0153utt\u00eaximo co-a carrega bienn\u00e2. \nV\u00ectta.\nO l'ea figgio de Gi\u0153umo Venioso."}
{"id": "15543", "revid": "12052", "url": "https://lij.wikipedia.org/wiki?curid=15543", "title": "Gian Giacomo Grimado", "text": "Gian Giacomo Grimado ((italiano: \"Gian Giacomo Grimaldi\") (Zena, 1705 \u2013 Padoa, 1777) o l'\u00e8 st\u00e6to o 164\u00b0 duxe da Repubbrica de Zena da-o 22 zugno 1756 a-o 22 zugno 1758, o \u00e7entodixin\u0153uveximo co-a c\u00e0rega bienn\u00e2."}
{"id": "15544", "revid": "12052", "url": "https://lij.wikipedia.org/wiki?curid=15544", "title": "Matt\u00ea Franzon", "text": "Matt\u00ea Franzon (Zena, 2 ottobre 1701 - 11 zen\u00e2 1767) o l'\u00e8 st\u00e6to o 165\u00b0 duxe da Repubbrica de Zena da-o 22 agosto 1758 a-o 22 agosto 1760, o \u00e7entovinteximo co-a carrega bienn\u00e2."}
{"id": "15553", "revid": "12052", "url": "https://lij.wikipedia.org/wiki?curid=15553", "title": "Aostin Lomellin", "text": "Aostin Lomellin (Zena, 1709 - 1791) o l'\u00e8 st\u00e6to o 166\u00b0 duxe da Repubbrica de Zena da-o 22 settembre 1760 a-o 10 settembre 1762, o \u00e7entovintuneximo co-a carrega bienn\u00e2."}
{"id": "15554", "revid": "12052", "url": "https://lij.wikipedia.org/wiki?curid=15554", "title": "Ridorfo Emillio Brignoe Sae", "text": "Ridorfo Emillio Br\u00ecgnoe Sae (Zena, 27 zugno 1708 \u2013 18 arv\u00ee 1774) o l'\u00e8 st\u00e6to o 167\u00b0 duxe da Repubbrica de Zena da-o 25 novembre 1762 a-o 25 novembre 1764, o \u00e7entovintidoeximo co-a carrega bienn\u00e2. \nV\u00ectta.\nO l'ea fr\u00e6 de Gian Fran\u00e7esco Brignoe Sae"}
{"id": "15555", "revid": "12052", "url": "https://lij.wikipedia.org/wiki?curid=15555", "title": "Fran\u00e7esco Maia Da Rovie", "text": "Fran\u00e7esco Maia Da Rovie \u00f2 Rovere (Zena, 13 frev\u00e2 1695 \u2013 23 frev\u00e2 1768)) o l'\u00e8 st\u00e6to o 168\u00b0 duxe da Repubbrica de Zena da-o 29 zen\u00e2 1765 a-i 29 zen\u00e2 1767, o \u00e7entovintitreieximo co-a carrega bienn\u00e2."}
{"id": "15560", "revid": "1211", "url": "https://lij.wikipedia.org/wiki?curid=15560", "title": "Litt\u00f4rinna", "text": "E elettromotrici serie 900 de l'UITE (Unione Italiana Tramways Elettrici), d\u00eete anche Litt\u00f4rinne o tip\u00f4 Zena, ean unna serie de tram bidiresi\u00f4nali, a scartament\u00f4 metrico, in servisio in sci\u00e2 r\u00e6 tranviaia de Zena. \u00d4 n\u00f4mme \u00f4 vegne dall'Officinna do Litt\u00f2rio, ciamm\u00e4 dopp\u00f4 a Libera\u00e7i\u00f4n Romeo Guglielmetti da \u00f4 n\u00f4mme de un tranviere martire da Rexistensa. In te questa officinna l'ea st\u00e6t\u00f4 realizzo\u00f4 parte de vett\u00fce. Di tram de quest\u00f4 tip\u00f4 han circ\u00f4lo\u00f4 in seguito a varie vicende in sc\u00ea r\u00e6 de Belgrado (Jugoslavia) e de Innsbruck (Austria).\nSt\u00f6ia.\nE vett\u00fce zeneixi.\nIn seguit\u00f4 \u00e4 ne\u00e7essit\u00e6 de ammodern\u00e4 a flotta sociale, a societ\u00e6 UITE, che a gestiva a rete tranviaia de Zena, a l'aveiva progetto\u00f4 in proprio, e realizzo\u00f4 in te s\u00f6 officinne un n\u00f6v\u00f4 tip\u00f4 de vett\u00fca bidirezionale a carrelli, con cascia elettrosald\u00e4 autoportante de n\u00f6v\u00f4 disegn\u00f4.\n\u00d4 prototip\u00f4, numero\u00f4 900, \u00f4 l'ea st\u00e6t\u00f4 costrui\u00f4 in to 1939 in te officinne sociali, con l'attiva partecipasi\u00f4n de maestranse; ne ea risulto\u00f4 una vett\u00fca m\u00f4derna, appress\u00e4 da \u00f4 pers\u00f4nale pe a fa\u00e7ilit\u00e6 de guidda, e dall'utensa pe \u00f4 \"confort\" de marcia. In partic\u00f4lare se faxeiva not\u00e4 a forte capa\u00e7it\u00e6 de accelerasi\u00f4n, reisa p\u00f4scibile d\u00e4 leggeressa d\u00f4 veicolo e dall'avviament\u00f4 elettr\u00f4pneumatic\u00f4.\nDopp\u00f4 \u00f4 prototip\u00f4 sun st\u00e6te costruie atre 99 vett\u00fce (numer\u00e6 da 901 a 999), consegn\u00e6 in ti anni 1939-40 e costruie, \u00f4ltre che dae officine UITE, dall'Ansaldo, d\u00e4 Piaggio e dae Officinne Bagnea, t\u00fctte con equipaggiament\u00f4 elettric\u00f4 da CGE e carrelli TIBB.\nZ\u00e0 in t\u00f4 1940 sei vett\u00fce (984 \u00f7 989) sun st\u00e6te ced\u00fce d\u00e4 UITE \u00e4 Breda, ri\u00e7evendo in cangi\u00f4 quattr\u00f4 tram articol\u00e6 che han costitui\u00f4 a serie 1100. A Breda a l'avieiva poi passo\u00f4 e sei \"littorine\" \u00e4 Rete tranviaia de Belgrado.\nA Zena perci\u00f2 l'ea intro\u00f4 in servisi\u00f4 s\u00f4l\u00f4 94 tranvai (900 \u00f7 983 e 990 \u00f7 999); in t\u00f4 1944 a vett\u00fca 995 a l'\u00e8 rest\u00e4 distrutta da un bombardamento, e ricostruia \u00e4 fin da Seg\u00f4nda guera m\u00f4ndiale c\u00f4mme vett\u00fca unidire\u00e7ionale a tr\u00e6 porte.\nIn ti anni sci\u00fcscianta, a seguito da pr\u00f4gressiva contrasi\u00f4n da rete, a UITE a l'avieiva pr\u00f6vo\u00f4 a vende d\u00f4zze vett\u00fce \u00e4 rete de Zagabria, ma a trattativa a n\u00f4 saieva rescia. In t\u00f4 1966 proprio unna \"littorinna\", a 935, a serrava l'ep\u00f4ca di tram a Zena.\nT\u00fctte e vett\u00fce vegnivan accant\u00f4n\u00e6, e demolie squ\u00e6xi t\u00fctte d\u00f4 1971. S\u00f4la unit\u00e6 s\u00f4pravvisci\u00fca figna a anc\u00f6 a 973, restaur\u00e4 in t\u00f4 1980 con \u00f4 n\u00fcmer\u00f4 da progenitrice 900: pe qualche temp\u00f4 a l'\u00e8 st\u00e6ta conserv\u00e4 in ta remissa \"Gavette\" dell'AMT c\u00f4me rotabile storic\u00f4, pe esse poi ricover\u00e4 all'avert\u00f4 in ta zona de Campi.\nE vett\u00fce da r\u00e6 de Belgrado.\nIn t\u00f4 marz\u00f4 d\u00f4 1940 a societ\u00e6 esercente a r\u00e6 tranviaia de Belgrado a l'aveiva \u00f4rdino\u00f4 \u00e4 Breda unna serie de 15 vett\u00fce tranviaie, costituie dae 6 unit\u00e6 ex-UITE e da \u00e4tre 9 unit\u00e6 da costru\u00ef \"ex novo\" da parte da m\u00e6xima Breda.\nE 6 unit\u00e6 zeneixi ean arriv\u00e6 s\u00fcbit\u00f4 a Belgrado, vegnind\u00f4 n\u00fcmer\u00e6 in ta serie 37 \u00f7 42. A successiva serie de 9 unit\u00e6 a l'ea st\u00e6ta invece destin\u00e4 dai occupanti tedeschi \u00e4 Rete tranviaia de Innsbruck, ma a causa de eventi bellici a Breda a saieiva arescia a complet\u00e4 solo un'unit\u00e6, arriv\u00e4 a Innsbruck in t\u00f4 1944 e numer\u00e4 90.\nA costrusi\u00f4n de \u00f6tt\u00f4 vett\u00fce mancanti (no ci\u00fc destin\u00e6 a Innsbruck, ma t\u00f4rna a Belgrado),a saieiva ripiggi\u00e4 in t\u00f4 dop\u00f4guera, ricavand\u00f4 per\u00f2 de vett\u00fce monodire\u00e7ionali classific\u00e6 in ta serie 43-50.\nE vett\u00fce 37 \u00f7 42 s\u00f4n st\u00e6te trasform\u00e6 anche l\u00f4 in monodire\u00e7ionali in ti anni \u00e7inquanta, faxend\u00f4 servi\u00e7i\u00f4 fino a \u00f4 1978. Successivamente s\u00f4n st\u00e6te t\u00fctte demolie.\nL'unit\u00e6 n. 60 de Innsbruck.\nIn t\u00f4 z\u00fcgn\u00f4 d\u00f4 1944 ha c\u00f4min\u00e7o\u00f4 a f\u00e4 servi\u00e7i\u00f4 a Innsbruck a primma unit\u00e6 de unna serie prevista de n\u00f6ve (poi no consegn\u00e6), in origine ordin\u00e6 d\u00e4 Rete tranviaia de Belgrado. A vett\u00fca, numer\u00e4 60, e soprannomin\u00e4 \"Die Mail\u00e4nderin\" (\"a milaneise\"), a rappresentava \u00f4 tranvai ci\u00fc m\u00f4dern\u00f4 in servi\u00e7i\u00f4 'in t\u00fctta l'Austria.\nQuesta vett\u00fca a l'ha f\u00e6to servi\u00e7i\u00f4 figna a\u00f4 1977, vegnind\u00f4 poi ced\u00fca a un'associa\u00e7i\u00f4n amatoriale de Klagenfurt; a l'\u00e8 t\u00f4rn\u00e4 a Innsbruck int\u00f4 1990, dove a l'\u00e8 st\u00e6ta restaur\u00e4 e d\u00f6vi\u00e4 pe servisi rievocativi."}
{"id": "15561", "revid": "12052", "url": "https://lij.wikipedia.org/wiki?curid=15561", "title": "Mar\u00e7ello Dua\u00e7o (duxe)", "text": "Mar\u00e7ello Dua\u00e7o \u00f2 Dura\u00e7\u00e7o (Zena, 1710 - dexembre 1791) o l'\u00e8 st\u00e6to o 169\u00b0 duxe da Repubbrica de Zena da-o 3 frev\u00e2 1767 a-o 3 frev\u00e2 1769, o \u00e7entovintiquattreximo co-a carrega bienn\u00e2."}
{"id": "15562", "revid": "12052", "url": "https://lij.wikipedia.org/wiki?curid=15562", "title": "Giambatista Negron", "text": "Giambatista Negron (Zena, 22 arv\u00ee 1714 - 26 zen\u00e2 1771) o l'\u00e8 st\u00e6to o 170\u00b0 duxe da Repubbrica de Zena da-o 16 frev\u00e2 1769 a-o 26 zen\u00e2 1771, o \u00e7entovinti\u00e7inqueximo co-a carrega bienn\u00e2. \nV\u00ectta.\nO mo\u00ec in carrega."}
{"id": "15563", "revid": "12052", "url": "https://lij.wikipedia.org/wiki?curid=15563", "title": "Giambatista Cangiaxo", "text": "Giambatista Cangiaxo (italiano: \"Giovanni Battista Cambiaso\") (Zena, 19 luggio 1711 \u2013 23 dexembre 1772) o l'\u00e8 st\u00e6to o 171\u00b0 duxe da Repubbrica de Zena da-o 16 arv\u00ee 1771 a-o 23 dexembre 1772, o \u00e7entovintiseieximo co-a carrega bienn\u00e2. \nV\u00ectta.\nO mo\u00ec in carrega."}
{"id": "15564", "revid": "12052", "url": "https://lij.wikipedia.org/wiki?curid=15564", "title": "Ferdinando Spinnoa", "text": "Ferdinando Spinnoa \u00f2 Spinnora (Zena, 1692 \u2013 1778) o l'\u00e8 st\u00e6to o 172\u00b0 duxe da Repubbrica de Zena da-o 7 a-o 19 zen\u00e2 1773, o \u00e7entovintisetteximo co-a carrega bienn\u00e2. \nV\u00ectta.\nO renon\u00e7i\u00f2 a l'incarrego."}
{"id": "15565", "revid": "7201", "url": "https://lij.wikipedia.org/wiki?curid=15565", "title": "Zane Giacomo Grimado", "text": ""}
{"id": "15566", "revid": "12052", "url": "https://lij.wikipedia.org/wiki?curid=15566", "title": "Peo Fran\u00e7esco Grimado", "text": "Peo Fran\u00e7esco Grimado (Zena, 12 agosto 1715 \u2013 4 zen\u00e2 1791) o l'\u00e8 st\u00e6to o 173\u00b0 duxe da Repubbrica de Zena da-o 26 zen\u00e2 1773 a-o 26 zen\u00e2 1775, o \u00e7entovint\u0153utteximo co-a carrega bienn\u00e2. \nV\u00ectta.\nO l'ea figgio de Zane Battesto Grimado e coxo de Zane Giacomo Grimado."}
{"id": "15567", "revid": "12052", "url": "https://lij.wikipedia.org/wiki?curid=15567", "title": "Bri\u00e7io Giustignan", "text": "Bri\u00e7io Giustignan (Zena, 1713 \u2013 1778) o l'\u00e8 st\u00e6to o 174\u00b0 duxe da Repubbrica de Zena da-o 31 zen\u00e2 1775 a-o 31 zen\u00e2 1777, o \u00e7entovintin\u0153uveximo co-a carrega bienn\u00e2."}
{"id": "15587", "revid": "12052", "url": "https://lij.wikipedia.org/wiki?curid=15587", "title": "Gioxeppe Lomellin", "text": "Gioxeppe Lomellin (Zena, 1723 \u2013 1803) o l'\u00e8 st\u00e6to o 175\u00b0 duxe da Repubbrica de Zena da-o 4 frev\u00e2 1777 a-o 4 frev\u00e2 1779, o \u00e7entotrenteximo co-a carrega bienn\u00e2."}
