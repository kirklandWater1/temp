{"id": "1372", "revid": "12052", "url": "https://lij.wikipedia.org/wiki?curid=1372", "title": "Pagina prin\u00e7ip\u00e2", "text": "__NOEDITSECTION__"}
{"id": "1383", "revid": "10132", "url": "https://lij.wikipedia.org/wiki?curid=1383", "title": "Raimbaut de Vaqueiras", "text": "Raimbaut de Vaqueiras (1165-1207), trovad\u00f4 proens\u00e2.\nV\u00ectta.\nPoeta e trovad\u00f4 proens\u00e2 che o scrie, verso o 1190, o testo ci\u00f9 antigo de poex\u00eca in te unn-a parl\u00e2 de l'area italiann-a. O o fa co-o zeneise into componimento \"Contrasto\", dove unn-a d\u00f2nna zeneise a ref\u00f9a i comprimenti che ghe fa un zull\u00e2 proens\u00e2 usando a lengua ligure. Tra i primmi exempi de Lettiat\u00f9a ligure.\nRambaut o l'ha scombatt\u00f9o pe o so protett\u00f4, Bonifacius I do Monferr\u00e2, contra i comun lombardi, dappeu in Sicilia contra a i Normanni appreuvo a Rico IV. In to 1207 se pensa che o l'\u00e8 m\u00f2rto scombattendo contra a i Bulgari.\nDe Rambaut rest\u00e0n vintisei liriche, cansoin d'am\u00f4, tornei allegorici de cavagg\u00ebi e damme, e unn-a epica in scia crox\u00e2."}
{"id": "1386", "revid": "12052", "url": "https://lij.wikipedia.org/wiki?curid=1386", "title": "Zena", "text": "Z\u00eana (: ; \"Genova\" in itali\u00e0n) a l'\u00e9 'nna \u00e7it\u00e6 de abitanti (30/04/2018), cappol\u00eaugo da \u00c7itt\u00e6 metropolitann-a de Zena e da Lig\u00f9ria. O seu p\u00f2rto o l'\u00e9 o ci\u00f9 grende e inportante d'Italia, e un di ci\u00f9 inportanti do M\u00e2 Mediterraneo.\n\u00c7it\u00e6 da-o pass\u00f2u gloi\u00f4zo, capit\u00e2 do \"Zen\u00e9ize\", f\u00f2rte de ant\u00eeghe tradi\u00e7io\u00ecn, a l'\u00e9 asc\u00ec conosci\u00fba c\u00f3mme \"a Superba\".\nO po\u00eata Petrarca o l'\u00e0 descr\u00eeta cosc\u00ec: \nC\u00f3mme 'na \u00e7it\u00e6 de m\u00e1rmo (s\u00f2lida c\u00f3mme o m\u00e1rmo di s\u00f2 p\u00e2xi) o l'\u00e0 ved\u00fba Giosu\u00e8 Carducci che inte seu \"Odi barbare\" o l'\u00e0 scr\u00eeto:O seu scindico o l'\u00e9 Marco Bucci.\nTerit\u00f6io.\nO terit\u00f6io do Com\u00f9n de Z\u00eana o mez\u00fba 243 kmq, e o l'\u00e9 conp\u00f2sto da 'na str\u00e9ita f\u00e0scia cost\u00eaa couz\u00e2 da tanti br\u00eccchi ben ben \u00e8rti.\nA m\u00eaza stradda tra Vexima e Caolongo s'arve l'anfiti\u00e2tro natur\u00e2le do P\u00f2rto de Z\u00eana, acug\u00e9ito a ponente da-a col\u00ecnn-a de San Benigno (in parte deru\u00e2 into o fascismo pe anpli\u00e2 o p\u00f2rto), a levante da-a col\u00ecnn-a che da Caignan a monta a-o Righi f\u00ecn a un\u00eese, a l'ert\u00e9ssa do F\u00f2rte Speron, con quella de San Benigno.\nF\u00eaua di do\u00ee contraffronti sc\u00f3ran i do\u00ee rien ci\u00f9 inportanti da \u00e7it\u00e6: a levante o Besagno, ch'o l'arriva a-o m\u00e2 into quart\u00ea da Fuxe; a ponente o Pon\u00e7eivia, ch'a div\u00ecdde San Pe d'\u00c6nn-a da Corniggen. Se delinean cosc\u00ec \u00e7\u00ecnque z\u00f6ne prin\u00e7ip\u00e6: o c\u00e9ntro; a Valpon\u00e7eivia; a Valbesagno; o pon\u00e9nte e o lev\u00e0nte.\nCl\u00ecmma.\nO cl\u00ecmma de Z\u00eana o l'\u00e9 tenpi\u00f2u marittimo. A tenpiat\u00fba media annua a l'\u00e9 de +15,6\u00a0\u00b0C, gh'\u00e9 unn-a grande umidit\u00e6 , sorvet\u00f9tto de st\u00e6, e c\u00eauve mediamente 1300 mm annui.\nSt\u00f6ia de Z\u00eana.\nA Seg\u00f3nda Go\u00e6ra Mondi\u00e2le e o dopogo\u00e6ra\nZ\u00eana a l\u2019\u00e9 a pr\u00ecmma \u00e7it\u00e6 itali\u00e0nn-a a pag\u00e2 pe l\u2019intr\u00e2ta in go\u00e6ra de l\u2019It\u00e0lia. A-i 14 de z\u00f9gno do 1940 (q\u00f9attro gi\u00f3rni d\u00f2ppo a diciara\u00e7i\u00f3n de go\u00e6ra a-a Fr\u00e0nsa) a fl\u00f2tta ingl\u00e9ize a bonb\u00e0rda a \u00c7it\u00e6 pe \u00f4e. E d\u00f2ppo, pe t\u00f9tta a dur\u00e2ta da go\u00e6ra, o f\u00e6to d\u2019av\u00e9i t\u00e0nte ind\u00f9strie milit\u00e2ri o l\u2019\u00e9 cax\u00f3n de cont\u00ecnoi bonbardam\u00e9nti a\u00e8rei che pr\u00f2vocan rov\u00ecnn-e e migi\u00e6a de m\u00f2rti. A rescist\u00e9nsa a-i ted\u00e9schi a l\u2019\u00e9 as\u00e6 f\u00f2rte e i \u00f2per\u00e2i zen\u00e9ixi (do r\u00e8sto c\u00f3mme suc\u00eade asc\u00ec a Mil\u00e0n e a Tor\u00ecn) inped\u00ecscian a qu\u00e9sti de port\u00e2 v\u00eea e f\u00e0briche. E a-i 25 d\u2019arv\u00ee do 1945, a Z\u00eana, \u00f9nica \u00e7it\u00e6 in It\u00e0lia, e F\u00f2rse da Rexist\u00e9nsa costr\u00e9nzan i ted\u00e9schi a \u2018r\u00e9ndise. \nFin\u00eea a go\u00e6ra, gr\u00e0\u00e7ie asc\u00ec a-a prez\u00e9nsa de l\u2019IRI (\"Instit\u00fbto pe-a Ricostru\u00e7i\u00f3n Industri\u00e2le\"), a \u00c7it\u00e6 a div\u00e9nta a capit\u00e2le de-e Partecipa\u00e7io\u00ecn Stat\u00e2li e un di p\u00f2li do \u201cTri\u00e0ngolo Industri\u00e2le\u201d. O p\u00f2rto o trav\u00e0ggia 24 \u00f4e in sce 24 e t\u00f9tta a Lig\u00f9ria a s\u00e9nte i benef\u00eccci de st\u2019ativit\u00e6 chi. \nP\u00f6i, ad\u00e2xo ad\u00e2xo, e f\u00e0briche, ch\u2019\u00e0n d\u00e6to t\u00e0nto trav\u00e0ggio pe \u00e0nni a migi\u00e6a de pers\u00f3nn-e, v\u00eagnan ser\u00e6 a unn-a a unn-a. \u00d2ua a \u00c7it\u00e6, se se escl\u00f9dde \u2019na pic\u00ecnn-a ativit\u00e6 industri\u00e2le, a v\u00eeve in sci\u00f4 p\u00f2rto, e ancheu (2019) o fut\u00fbro de Z\u00eana (e f\u00f2scia da Lig\u00f9ria asc\u00ec) o vedde a grande sfidda d'a ricostru\u00e7i\u00f3n do P\u00f3nte Mor\u00e0ndi, deru\u00f2u a-i 14 d\u2019ag\u00f3sto do 2018\nBand\u00eaa de Z\u00eana.\nA Band\u00eaa de Z\u00eana a l'\u00e9 costitu\u00eea da a cr\u00f4xe r\u00f3ssa in campo gi\u00e0nco: a l'\u00e9 d\u00eeta cr\u00f4xe de San Z\u00f2rzo asc\u00ec e a-i t\u00e9npi d'accai a l'\u00eaa o sc\u00ecnbolo di pellegrin cristien che se recavan inti l\u00eaughi santi do cristianeximo a preg\u00e2 e che d\u00f2ppo o 1095, \u00e0nno da conquista de Geruzal\u00e9mme da parte di T\u00f9rchi, \u00e0n deciso de pigi\u00e2 a croxe e liber\u00e2 a t\u00e6ra d\u00f4ve o l'\u00eaa nasci\u00fbo e visci\u00f9o Gex\u00fb Cristo, dando \u00f2r\u00ecgine a-e Crox\u00e6. A Band\u00eaa de Z\u00eana a l'\u00e0 tante band\u00eae sc\u00ecmili, c\u00f3mme a Band\u00eaa de Milan e quella Ingl\u00e9ize che gh'\u00e0n a cr\u00f4xe de San Z\u00f2rzo asc\u00ed. L\u00eazi asc\u00ec chie\n\u00d6n\u00f4rificense.\nO 1 agosto 1947, a \u00e7it\u00e6 de Z\u00eana a l'\u00e9 st\u00e6ta inscign\u00efa da medaggia d'\u00f6o a-o val\u00f4 milit\u00e2 co-a sego\u00e9nte motiva\u00e7i\u00f3n:\nAbit\u00e0nti.\nZ\u00eana a gh'\u00e0 s\u00e9npre av\u00fbo 'na demografia st\u00e0bile, ma into XX Secolo Z\u00eana a l'\u00e0 av\u00fbo m\u00f3lti oum\u00e9nti e diminu\u00e7ioin de popola\u00e7i\u00f3n. Inti anni da-o 1950 a-o 1970 gh'\u00e9 st\u00e6ta molta imigra\u00e7i\u00f3n da-o S\u00f9d Italia, cosc\u00ed che a popola\u00e7i\u00f3n a l'\u00e9 cresci\u00f9a inti anni '50 e '60 arrivando ad av\u00e9i inti anni '70 ci\u00f9 de 800.000 abit\u00e0nti. Dapeu inti anni '80 e anni '90 a l'\u00e0 s\u00f9biu 'nn-a drastega diminu\u00e7i\u00f3n de abit\u00e0nti da quande e gr\u00e9nde ind\u00f9strie c\u00f3mme l'ItalSider e l'Ansaldo s\u00f3n st\u00e6te serr\u00e6. Per\u00f6 ancheu ghe n'\u00e9 m\u00f3lti for\u00e8sti, c\u00f3mme equadori\u00e0n, maroch\u00ecn, cin\u00e9ixi, che stan rinpopolando \u00e7ertid\u00f9nn-e z\u00f6ne popol\u00e2i c\u00f3mme San P\u00ea d'\u00c6nn-a e o CEP.\nCom\u00f3nque a diminu\u00e7i\u00f3n a l'\u00e8 senpre costante e Z\u00eana za conta \u00e7irca 600.000 anime, c\u00eefra che seg\u00f3ndo e st\u00ecmme de l'ISTAT a gh'avi\u00e9iva da riman\u00ea stagna pe-o cen\u00e7imento do 2011.\nP\u00f2sti de Inter\u00e8sse.\nN\u00eauve prospett\u00eeve tur\u00ecstiche: Inti anni da-o 1999 a-o 2017 o tur\u00ecsmo a Zena o l'\u00e8 vegn\u00fbo tanto inportante da fa segn\u00e2 4 milio\u00een de vizitato\u00ee into anno 2017, rezult\u00f2u ci\u00f9 che poxit\u00eevo, se o se pensa che into 1999 a \u00e7it\u00e6 a no l'\u00eaa manco inser\u00eea inti itiner\u00e2ri tur\u00ecstichi itali\u00e9n. \nC\u00e9ntro St\u00f2rico e Lanterna.\nO c\u00e9ntro st\u00f2rico de Z\u00eana o l'\u00e9 un tra i ci\u00f9 grendi d'Our\u00f2pa (o mez\u00fba \u00e7irca quattro\u00e7entomia m\u00eatri qu\u00e0ddri), e o l'\u00e9 costitu\u00eeo prin\u00e7ipalmente da t\u00f9tti i caroggi che s'atreuvan drento e miage medievali e da stradde importanti comme quella che ancheu a l'\u00e9 V\u00eea Garibaldi con di bel\u00ecscimi pala\u00e7i do 1500, in st\u00eele Renasciment\u00e2 e Barocco, prez\u00e9npio (Palasso Gianco e Palasso Rosso). Into c\u00e9ntro st\u00f2rico gh'\u00e9 anche l'antiga g\u00eaxa di Santi C\u00f6ximo e Dami\u00e0n, f\u00f2scia a primma g\u00eaxa da \u00e7it\u00e6.\nParte do seu c\u00e9ntro st\u00f2rico o l'\u00e9 un di patrim\u00f2ni de l'umanit\u00e6 de l'UNESCO da-o l\u00f9ggio 2006.\nUnn'\u00e2tra m\u00eata turistica pe ecel\u00e9nsa a l'\u00e9 l'ant\u00eego b\u00f3rgo marinaro de Boccad\u00e2ze, co-e pittoresche barche moltico\u00ee, p\u00f3sto c\u00f3mme a finn-a passeggi\u00e2 (Corso Italia) che costezza o Lido d'Arb\u00e2.\nNo se p\u00eau no \u00e7it\u00e2 a Lanterna, o sc\u00ecnbolo de Z\u00eana. \u00c8rta 117 m\u00eatri, un t\u00e9npo a serv\u00eeva c\u00f3mme f\u00e2ro a-e n\u00e2ve che arriv\u00e2van a Z\u00eana. A seu l\u00fbxe a se vedd\u00e9iva a 40 km de dist\u00e0nsa.\nEdific\u00e2 in sci\u00e2 colinn-a de San Benigno, a p\u00f6ca dist\u00e0nsa da San P\u00ea d'\u00c6nn-a, a l'\u00e9 st\u00e6ta m\u00f3lte v\u00f2tte inti v\u00e0rri s\u00e9coli restruttu\u00e2 a c\u00e0oza di at\u00e0cchi nem\u00eexi.\nP\u00f2rto Ant\u00eego.\nO P\u00f2rto ant\u00eego o l'\u00e9 'nn-a parte do p\u00f2rto de Z\u00eana ch'a serve c\u00f3mme quart\u00ea rexidensi\u00e2le, c\u00e9ntro pe o tur\u00ecsmo, c\u00e9ntro coltur\u00e2le e pei servissi. O l'\u00e9 st\u00e6to riadat\u00f2u a l'ini\u00e7io di anni '90, primma o l'\u00eaa st\u00e6to squ\u00e6xi abandon\u00f2u.\nL'area interess\u00e0 - d\u00eeta Area Expo asc\u00ec - a va da-a ci\u00e0ssa Caregamento, d\u00f3nde gh'\u00e9 l'ant\u00eego \"Pal\u00e0\u00e7io San Z\u00f2rzo\", sc\u00ecn a-a punta do Meu V\u00eagio.\nO s\u00f2 tot\u00e2 restauro, fin\u00eeo into 1992 o l'\u00e9 un prog\u00e9tto do Renzo Piano.\nE prin\u00e7ip\u00e6 strutt\u00fbe son:\nTrasp\u00f2rti.\nSta\u00e7io\u00ecn de ferov\u00eee.\nZ\u00eana a gh'\u00e0 d\u00f4e inport\u00e0nte sta\u00e7io\u00ecn inta categor\u00eca \"Grende Sta\u00e7io\u00ecn\" de-e ferov\u00eee:\nGh'\u00e9 p\u00f6i a Sta\u00e7i\u00f3n de San P\u00ea d'\u00c6nn-a che, gr\u00e0\u00e7ie a-i seu 9.000.000 de pasag\u00ea, a l'\u00e9 into progr\u00e0mma \"\u00e7\u00e9nto Sta\u00e7io\u00ecn\".\nFunicol\u00e2ri.\nA Funicol\u00e2re Zecca-Righi a col\u00e9ga o largo da S\u00e9cca a-e alt\u00fbe do R\u00eeghi. A pend\u00e9nsa media a l'\u00e8 do 19,91%, m\u00e9ntre a pend\u00e9nsa m\u00e0scima a l'\u00e8 do 35%. A l'\u00e8 st\u00e6ta inaugur\u00e2 inte do\u00ec tempi: into 1895 o t\u00f2cco de m\u00f3nte e into 1897 o t\u00f2cco de valle, t\u00fbtto in galer\u00eea. Conpr\u00e9ize a sta\u00e7i\u00f3n de v\u00e1lle e a sta\u00e7i\u00f3n de m\u00f3nte, a gh'a s\u00e9tte ferm\u00e2te.\nA Funicol\u00e2re de Sant'Anna a col\u00e8ga ci\u00e0ssa Port\u00e8llo co-a via Bert\u00e0ni, a-o incr\u00f4xo con C\u00f3rso Mag\u00e8nta. A l'\u00e8 gest\u00eca da-a AMT de Z\u00eana. A l'\u00e8 st\u00e6ta inaugur\u00e2 o 26 nov\u00e9nbre do 1891. A pend\u00e8nsa media a l'\u00e8 do 15,33%, m\u00e9ntre a pend\u00e8nsa m\u00e0scima a l'\u00e8 do 17%. A no gh'a ferm\u00e2te interm\u00e8die.\nL'Ascens\u00f4 Cast\u00e9llo d'Albertis-Montegal\u00e9tto o col\u00e9ga a via B\u00e1lbi, vixin a-a sta\u00e7i\u00f3n ferrovi\u00e2ria de Pr\u00edn\u00e7ipe, co-o C\u00f3rso D\u00f2gali, vix\u00ecn a-o Cast\u00e9llo d'Alb\u00e8rtis. O l'\u00e8 gest\u00eco da-a AMT de Z\u00eana. D\u00f3ppo a trasforma\u00e7i\u00f3n do 2004, o l'\u00e8 divent\u00f2u un particol\u00e2re inpi\u00e0nto de trasp\u00f2rto p\u00fablico ch'o un\u00eesce un scist\u00eama de t\u00eepo funicol\u00e2re con un de t\u00eepo ascensor\u00ecstico. O no gh'a ferm\u00e2te interm\u00e8die.\nSport.\nZ\u00eana a l'\u00e9 a p\u00e0tria italiann-a do z\u00eaugo do bal\u00f3n, d\u00f3nde into 1893 o l'\u00e9 nasci\u00fbo o Zena (Genoa cfc), a pr\u00ecmma squ\u00e0ddra d'Italia; \ninto 1946 a l'\u00e9 st\u00e6ta fond\u00e2 a Sand\u00f6ia. \nA S\u00e9stri, un quart\u00ea do ponente, gh'\u00e9 \u00e0nche a Sestreize.\nBinell\u00e0ggi.\nZ\u00eana a l'\u00e8 binell\u00e2 con:\nAc\u00f2rdi bilater\u00e6 con numer\u00f4ze \u00e7it\u00e6, tra-e qu\u00e6:"}
{"id": "1395", "revid": "10132", "url": "https://lij.wikipedia.org/wiki?curid=1395", "title": "Kur\u00f3w", "text": "Kur\u00f3w o l'\u00ea un paize do sud-esta da Polonia, fra Pu\u0142awy e Lublin, in-scio sciumme Kur\u00f3wka. O l'\u00ea a capitale de un \"gmina\" separ\u00f2u into mezo do Voiv\u00f2d\u00f2u de Lublin e o g'\u00e2 2811 abitanti (a-o 2005). \nFra o 1431 e o 1442 o paize o l'\u00e2 ri\u00e7evuo a concescion di diritti de \u00e7it\u00e6 bas\u00e6 insce lezzi de Magdeburgo. Comme \u00e7it\u00e6 priv\u00e2 al'\u00ea st\u00e6to un centro de commercio de cibbo pe tutta a z\u00f2na d'in g\u00eco. Inte-e z\u00f2ne circostanti ean attive de manifatue de cheuio e pelle. Into 16mo secolo o l'ea un di centri do calvinismo. Da maniman, scinn-a \u00f6 1660, molti di abitant se son convert\u00ee a-o arianeximo. \nDa alant\u00f6 o l'\u00e2 condivizo a st\u00f2ia de tutta a rexon. D\u00f2ppo a tersa spartision da Pol\u00f2nia into 1795, o l'\u00ea st\u00e6to annesso a l' Austria. Into 1809 o l'\u00ea divent\u00f2u parte do Duc\u00f2u de Varsavia, pe divent\u00e2 parte do Regno de Pol\u00f2nia into 1815. Inta Revolusion de Novembre, into Ffrev\u00e2 do 1831, gh'\u00ea st\u00e6to unn-a battaglia minore, con e forse polacche sotta o generale J\u00f3zef Dwernicki."}
{"id": "1401", "revid": "4270", "url": "https://lij.wikipedia.org/wiki?curid=1401", "title": "Italia", "text": "L'It\u00e0lia (N\u00f3mme ofi\u00e7i\u00e2: \"Repubblica Italiana\"), o l'\u00e9 in paize do sud Eur\u00f2pa , fondat\u00f4 da Comunit\u00e6 Europea into 1957, a seu capit\u00e2 a l'\u00e9 Romma. \nL'It\u00e0lia a conf\u00ecnn-a a n\u00f2rd ovest co-a Fransa, a n\u00f2rd co-a Sviss\u00eba e l'Austria e a n\u00f2rd est co-a Slovenia. I stati sovren de San Marin e do Vatican son a l'interno do terit\u00f6io itali\u00e0n. Campion d'Italia a l'\u00e9 un\"'exclave\" italiann-a into terit\u00f6io sv\u00ecsseo.\nL'It\u00e0lia a l'\u00e9 st\u00e6ta a patria de inportanti colt\u00fbe eorop\u00eae: Etruschi, Greghi e Romen. \nA seu capit\u00e2 Romma a l'\u00e9 a s\u00eade da Gexa Cattolica e un di \u00e7entri ci\u00f9 inportanti do Crestianeximo. \nL'It\u00e0lia a l'\u00e9 st\u00e6ta o c\u00e9ntro de l'Imp\u00eao Roman e de l'Eor\u00f6pa fin a-e invaxo\u00ecn di b\u00e0rbari e a-o consegoente decl\u00ecn.\nCo-o Renascimento, a colt\u00fba itali\u00e0nn-a a l'\u00e0 repigi\u00f2u o seu r\u00f2llo dominante in Eor\u00f6pa, mantegn\u00fbo fin a-o prin\u00e7ipio do vent\u00e9ximo s\u00e9colo.\nPoliticamente l'Italia, doppo a-a cheita de l'imp\u00eao roman, a l'\u00e9 st\u00e6ta div\u00eeza in diversci , soventi control\u00e6 da de potense foreste, fin a-e gu\u00e6re d'indipendensa e a-a monarchia di Savoia. Doppo a tragica esperiensa da dittat\u00fba fascista, l'It\u00e0lia a l'\u00e9 vegn\u00fba unn-a rep\u00f9bbrica democr\u00e0tega, m\u00e9nbro do G8 e fondat\u00f4 da Comunit\u00e6 Europea.\nSt\u00f6ia.\nEt\u00e6 rom\u00e0nn-a.\nA regi\u00f3n giogr\u00e0fica da pen\u00eezoa itali\u00e0nn-a a v\u00eagne un\u00eea politicam\u00e9nte pe-a pr\u00ecmma v\u00f2tta co-a Rep\u00f9blica Rom\u00e2na (509-27 pr\u00ecmma de Cr\u00ecsto), ma o car\u00e0tere inperi\u00e2le de conqu\u00ecste f\u00e6te inti s\u00e9coli d\u00f2ppo da R\u00f3mma o trav\u00eeza o car\u00e0tere na\u00e7ion\u00e2le che sta regi\u00f3n chi a l\u2019\u00eaa li pe consego\u00ee in sci\u00e2 fin do I s\u00e9colo primma de Cr\u00ecsto.\nAriv\u00e2 in \u00e7\u00ecmma a-o svil\u00f9ppo pol\u00ectico, econ\u00f2mico e soci\u00e2le, R\u00f3mma inperi\u00e2le, co-a s\u00f2 \u00f2rganiza\u00e7i\u00f3n s\u00f2cio-pol\u00ectica, a l\u00e0scia \u2019n s\u00e9gno perp\u00e9too inta st\u00f6ia de l\u2019umanit\u00e6. Inte t\u00f9tti i terit\u00f6i de l\u2019inp\u00earo, i Rom\u00e2ni ti\u00e0n sci\u00f9 \u00e7it\u00e6, str\u00e0dde, p\u00f3nti, cond\u00fbti e fortifica\u00e7io\u00ecn, e esp\u00f2rtan dapert\u00f9tto o s\u00f2 mod\u00e9llo de civilt\u00e6 e, into m\u00e6ximo t\u00e9npo, \u00ecntegran e popola\u00e7io\u00ecn e e civilt\u00e6 asoget\u00e6 inte\u2019n proc\u00e8sso cosc\u00ec prof\u00f3ndo che pe s\u00e9coli, anc\u00f3n d\u00f2ppo a f\u00ecn de l\u2019inp\u00earo, ste g\u00e9nte chi cont\u00ecnoan a ciam\u00e2se \u201crom\u00e2ne\u201d. A civilt\u00e6 nasci\u00fba in sc\u00ea z\u00ecnn-e do T\u00e9ivie, cresci\u00fba inte l\u2019\u00e9poca republic\u00e0nn-a e in sci\u00e2 f\u00ecn svilup\u00e2 inte l\u2019et\u00e6 inperi\u00e2le, a l\u2019\u00e9 a-a b\u00e2ze de l\u2019ato\u00e2le civilt\u00e6 \u00f2cident\u00e2le.\nGe\u00f6graf\u00eca.\nL'It\u00e0lia a l'\u00e9 comunemente ciamm\u00e0 \"o stiv\u00e2\" pe a seu forma, co-a Puggia in sci\u00f4 tacco e a Calabbria in sci\u00e2 p\u00f3nta. O n\u00f2rd d'It\u00e0lia o l'\u00e9 carateriz\u00f2u da-e cadenn-e montagn\u00f4ze de Arpi e da-a Cian\u00fba padann-a. I Appennin van da-a Lig\u00f9ria fin a-o meridi\u00f3n d'Italia e dividdan a c\u00f2sta do m\u00e2 Tirren da quella do m\u00e2 Adriatego. O monte ci\u00f9 erto d'Italia e d'Eor\u00f6pa o l'\u00e9 o Monte Gianco, ch'o segna asc\u00ec o conf\u00ecn co-a Fransa. \nA Si\u00e7ilia a l'\u00e9 l'iz\u00f4a ci\u00f9 grande d'Italia e do M\u00e2 Mediterraneo."}
{"id": "1402", "revid": "12052", "url": "https://lij.wikipedia.org/wiki?curid=1402", "title": "Polonia", "text": "A Pol\u00f2nia (\"Polska\" in pol\u00e0cco, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Pol\u00f2nia (\"Rzeczpospolita Polska\" in pol\u00e0cco, pronon\u00e7i\u00f2u ), a l'\u00e9 'n p\u00e0ize de l'Eor\u00f6pa centr\u00e2le.\nGi\u00f6graf\u00eea.\nO terit\u00f6toio da Pol\u00f2nia o l'\u00e9 conpr\u00e9izo tra o M\u00e2 B\u00e0ltico a n\u00f2rd e i M\u00f3nti di Sud\u00eati e di Carp\u00e0\u00e7\u00e7i a s\u00f9d. A na\u00e7i\u00f3n a conf\u00ecnn-a co-a Lito\u00e0nia e a R\u00f9scia a n\u00f2rd-\u00e8st, co-a Bielor\u00f9scia e l'Ucra\u00ecnn-a a lev\u00e0nte, co-a Slov\u00e0chia e a Rep\u00f9brica C\u00eaca a s\u00f9d e co-a German\u00eea a pon\u00e9nte. Pe de ci\u00f9 a Pol\u00f2nia a l'\u00e0 'n conf\u00ecn mar\u00ectimo co-a Danim\u00e0rca e a Sv\u00e9\u00e7ia.\nA na\u00e7i\u00f3n, da 'n'\u00e0rea tot\u00e2le de 312,696 km2, a l'\u00e9 spart\u00eea in 16 sotodivixo\u00ecn d\u00eete voivod\u00e2ti. A s\u00f2 popola\u00e7i\u00f3n a l'\u00e9 de ci\u00f9 de 38 milio\u00ecn de pers\u00f3nn-e, f\u00e6to pe-o qu\u00e6 a l'\u00e9 a qu\u00ecnta na\u00e7i\u00f3n ci\u00f9 popol\u00f4za de l'Uni\u00f3n Eorop\u00eaa. A capit\u00e2le da Pol\u00f2nia, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Vars\u00e0via; inte l'\u00f2rdine e \u00e2tre \u00e7it\u00e6 ci\u00f9 gr\u00e9nde s\u00f3n Crac\u00f2via, \u0141\u00f3d\u017a, Wroc\u0142aw, Pozna\u0144, Gda\u0144sk e Szczecin.\nSt\u00f6ia.\nA st\u00f6ia de l'\u00f2mmo inte t\u00e6re pol\u00e0cche a d\u00fba da migi\u00e6a de \u00e0nni, def\u00e6ti za a part\u00ee da l'et\u00e6 ant\u00eega a z\u00f6na a l'\u00e0 v\u00ecsto stabil\u00eese chi v\u00e0rie colt\u00fbe e trib\u00f9 dif\u00fbxe inte l'\u00e0npia Cian\u00fba n\u00f2rdeorop\u00eaa. Tra t\u00f9tte 'ste popola\u00e7io\u00ecn chi se p\u00eauan aregord\u00e2 i Pol\u00e2ni, da-i qu\u00e6 a na\u00e7i\u00f3n a l'\u00e0 pigi\u00f2u o s\u00f2 n\u00f3mme. A crea\u00e7i\u00f3n do st\u00e2to pol\u00e0cco peu \u00ease f\u00e6ta remont\u00e2 a l'\u00e0nno 966, qu\u00e0nde o r\u00e8 de 'na na\u00e7i\u00f3n scito\u00e2 into mod\u00e8rno terit\u00f6io pol\u00e0cco, o Mieszko I, o l'\u00e0 adot\u00f2u a religi\u00f3n cresti\u00e0nn-a, convert\u00ecndose a-o catolic\u00eaximo. O R\u00e9gno de Pol\u00f2nia, fond\u00f2u inte l'\u00e0nno 1025, into 1569 o l'\u00e0 cement\u00f2u a s\u00f2 l\u00f3nga asocia\u00e7i\u00f3n polit\u00ecca co-a Lito\u00e0nia co-a f\u00ecrma da cosc\u00ec d\u00eeta Uni\u00f3n de Lubl\u00ecn. O n\u00eauvo st\u00e2to, a Confedera\u00e7i\u00f3n pol\u00e0cco-lito\u00e0nn-a, a l'\u00eaa unn-a de na\u00e7io\u00ecn ci\u00f9 gr\u00e9nde e popol\u00f4ze d'Eor\u00f6pa tra i s\u00e9coli XVI e XVII, co-in scist\u00eama pol\u00ectico liber\u00e2le \u00f9nico ch'o l'\u00e0 port\u00f2u a l'ado\u00e7i\u00f3n da pr\u00ecmma costitu\u00e7i\u00f3n mod\u00e8rna do contin\u00e9nte, a costitu\u00e7i\u00f3n do 3 m\u00e0zzo 1791.\nCo-a f\u00ecn do l'et\u00e6 d'\u00f6o pol\u00e0cca, a na\u00e7i\u00f3n a l'\u00e9 st\u00e6ta spart\u00eea tra i st\u00e2ti vix\u00ecn a-a f\u00ecn do s\u00e9colo XVIII. A l'\u00e9 divent\u00e2 t\u00f3rna 'n p\u00e0ize indipend\u00e9nte into 1918 co-o Trat\u00e2to de Versailles, ricuper\u00e0ndo a s\u00f2 poxi\u00e7i\u00f3n de na\u00e7i\u00f2n centr\u00e2le inta pol\u00ectica eorop\u00eaa. Into set\u00e9nbre do 1939, l'invax\u00f3n sovi\u00e9tico-ted\u00e9sca da Pol\u00f2nia a l'\u00e9 st\u00e6ta o mom\u00e9nto ch'o l'\u00e0 segn\u00f2u l'in\u00ec\u00e7io da Seg\u00f3nda Go\u00e6ra Mondi\u00e2le, a qu\u00e6 a l'\u00e0 port\u00f2u a l'amasam\u00e9nto di ebr\u00eai e a milio\u00ecn de p\u00e8rdie tra i pol\u00e0cchi asc\u00ec. C\u00f3mme m\u00e9nbro do bl\u00f2cco \u00f2rient\u00e2le, a Rep\u00f9brica Popol\u00e2re Pol\u00e0cca inti \u00e0nni da go\u00e6ra fr\u00e9ida a l'\u00e9 intr\u00e2 into P\u00e0tto de Vars\u00e0via. Apr\u00eauvo a-i f\u00e6ti do 1989, pi-\u00e2 ci\u00f9 p\u00e0rte gr\u00e0\u00e7ie a-e a\u00e7io\u00ecn inandi\u00e6 da-o movim\u00e9nto Solidarno\u015b\u0107, o gov\u00e8rno comun\u00ecsta o l'\u00e9 ch\u00e9ito e Pol\u00f2nia a l'\u00e9 divent\u00e2 t\u00f3rna 'na rep\u00f9brica.\nEconom\u00eea e pol\u00ectica.\nA Pol\u00f2nia a l'\u00e0 'n merc\u00f2u svilup\u00f2u e a l'\u00e9 'na pot\u00e9nsa m\u00e9dia; a s\u00f2 econom\u00eea a l'\u00e9 a s\u00e8sta ci\u00f9 gr\u00e0nde, pe PIL nomin\u00e2le, tra qu\u00e9lle di p\u00e0ixi de l'Uni\u00f3n Eorop\u00eaa e a qu\u00ecnta pe PIL a parit\u00e6 de pot\u00eare d'ac\u00e0tto. A na\u00e7i\u00f3n a garant\u00ecsce di \u00e2ti st\u00e0ndard de v\u00ectta, de segu\u00e9ssa e de libert\u00e6 econ\u00f2mica, cosc\u00ec c\u00f3mme 'n'ascist\u00e9nsa sanit\u00e2ia univers\u00e2le e 'n'educa\u00e7i\u00f3n, liv\u00e9llo universcit\u00e2io incl\u00fbzo, de b\u00e0dda a t\u00f9tti i s\u00f2 \u00e7itad\u00ecn.\nIn Pol\u00f2nia gh'\u00e9 17 sc\u00eeti nomin\u00e6 patrim\u00f2nio de l'umanit\u00e6 da l'UNESCO, di qu\u00e6 15 s\u00f3n de t\u00eepo coltur\u00e2le. A Pol\u00f2nia a l'\u00e9 un di m\u00e9nbri fondato\u00ee de Na\u00e7io\u00ecn Un\u00eee e a fa p\u00e0rte de l'Uni\u00f3n Eorop\u00eaa, de l'\u00c0rea Schengen, da NATO e da WTO asc\u00ec."}
{"id": "1407", "revid": "10132", "url": "https://lij.wikipedia.org/wiki?curid=1407", "title": "Lettiat\u00f9a ligure", "text": "I.\n1. Epoca de forma\u00e7ion e Duxento.\n \u2013 Rambaut de Vaquerais \u2013 \u2013 Luchetto Zeneise \u2013 - .\n2. Trexento.\nPr\u00f2se pol\u00ectiche \u2013 \u2013 Tradu\u00e7ioin \u2013 \u2013 Mi\u00e0coi \u2013 A pascion \u2013 Vitte de santi e d\u2019ermitti.\n3. Quattro\u00e7ento.\nLengua de stato \u2013 pr\u00f2se religiose e vitta crestiann-a \u2013 A poex\u00eca e o de Franchi \u2013 Poex\u00ece pol\u00ectiche \u2013 A Raxon da Pasqua.\nII Et\u00e6 repubricann-a.\n1. \u00c7inque\u00e7ento.\nCrixi e espansion do toscan \u2013 Rea\u00e7ion anti-toscann-a \u2013 Poex\u00eca.\n2. Sei\u00e7ento.\nBar\u00f2cco \u2013 Poex\u00eca \u2013 Tiatro.\n3. Sette\u00e7ento.\nL'ep\u00f2ca da revolu\u00e7ion \u2013 Poex\u00eca - Tiatro.\nIII Et\u00e6 contemporania.\n1. Eutto\u00e7ento.\nMomento ist\u00f2rico e movimenti letteai - Poex\u00eca \u2013 Pr\u00f2sa - Tiatro.\n2. Neuve\u00e7ento.\nPoex\u00eca \u2013 Pr\u00f2sa - Tiatro - Peri\u00f2dichi.\nIV. Ancheu.\nPoex\u00eca \u2013 Pr\u00f2sa - Tiatro.\nBibliograf\u00eca.\nFiorenzo Toso, \"Prof\u00ee d\u2019ist\u00f6ia da lettiat\u00f9a zeneise\", Z\u00eana, A Compagna, 1998."}
{"id": "1408", "revid": "12052", "url": "https://lij.wikipedia.org/wiki?curid=1408", "title": "A professia de Santa Brigida", "text": "In zeinese.\nA professia de Santa Brigida.\nMeschin chi ghe sai\u00e2&lt;br&gt;\nquande aumenti\u00e2 o pan co-a s\u00e2&lt;br&gt;\nquande no se fai\u00e2 ciu carlev\u00e2&lt;br&gt;\nquande comandi\u00e2 chi no sa&lt;br&gt;\ne obedi\u00e2 chi no deve&lt;br&gt;\nquande di p\u00f2rteghi ne faian buteghe&lt;br&gt;\nquande i \u00f2mmi portian a cresta comme i g\u00e0lli&lt;br&gt;\nqu\u00e0nde i tranv\u00e0i camini\u00e0n s\u00e9nsa cavalli&lt;br&gt;\ne se pori\u00e2 xo\u00e2 comme i \u00f6xelli&lt;br&gt;\nquande e d\u00f2nne portian e braghe comme i \u00f2mmi&lt;br&gt;\nquande di santi no se porti\u00e2 ciu i nommi.&lt;br&gt;\nMeschinetti tutti quelli che restian&lt;br&gt;\na vive tempi sensa on\u00f4 n\u00e9 gena.&lt;br&gt;\nI pellegrin passando d'Ine Ciappe dian:&lt;br&gt;\n\u00abUna v\u00f2tta laz\u00f9 gh'ea Zena\u00bb."}
{"id": "1409", "revid": "10132", "url": "https://lij.wikipedia.org/wiki?curid=1409", "title": "O Scheuggio Campann-a", "text": "O scheuggio Campann-a, d\u00efto cosc\u00ec da-a gente pe-a seu forma, o se erzeiva da-o m\u00e2 propio sotta a scain\u00e2 de Sant'Antogno. O stava l\u00ec, chi ou sa da quanti secoli, davanti a quelli grendi erchi che segnan a foxe do Rivo Torbido. \nVerso a fin do milleutto\u00e7ento son incomensae i travaggi pe-a costrussion da stradda intitol\u00e4 a-o Prin\u00e7ipe Oddon (ancheu ciamm\u00e4 \"Corso Maurizio Quadrio\" \u00f2, con \u00fbn'\u00e4tra parolla, \"Circovallassion a m\u00e2\"). Vedde oua a stradda ch'a vegniva avanti p\u00e4 de vedde \u00fbn mostro ch'o se o veu mangi\u00e2. Cosc\u00ec l'\u00e9 successo: \"o scheuggio Campann-a\" o l'\u00e9 spar\u00efo, coverto da-e prie e da-o zetto che gh'han cacci\u00f2u addosso pe f\u00e2 a neuva stradda in sci\u00e4 riva do m\u00e2 zeneise.\nPe rendive conto de quante l'\u00e9 cangi\u00f2u o posto dove gh'\u00eba \"o scheuggio Campann-a\", ammiae \u00fbn p\u00f6 ch\u00ec (gh'\u00e9 da asp\u00ebt\u00e2 do-tr\u00e9i segondi perch\u00e9 se careghe o programmin). S'ei visto quello che v'ho appenn-a indic\u00f2u, all\u00f4a poei accap\u00ee perch\u00e9 devo d\u00ee \u00fbn grande grassie a-o Poulo Micai pe o seu m\u00e4veggioso scito, da dove ho piggi\u00f2u l'animassion de primma.\nI zeneixi ghe voeivan ben, a-\"o scheuggio Campann-a\", ma o progresso (de longo l\u00ea!) o l'ha segn\u00f2u a seu fin.\nFemmo che no segge cosc\u00ec pe-a nostra lengua, o Zeneise!\nE demmose da f\u00e2 de moddo che no s\u00fbcceda a Zena quello che o Luigi Anselmi o l'aveiva descr\u00efto in to 1958 pensando a 'na Zena do 1992 e, foscia, o no l'aveiva visto guaei m\u00e4.\nVanni a a poexia: A-O Scheuggio Campann-a"}
{"id": "1410", "revid": "12052", "url": "https://lij.wikipedia.org/wiki?curid=1410", "title": "A-o Scheuggio Campann-a", "text": "A-o Scheuggio Campann-a\nCianzi, c\u00e4o scheuggio Campann-a,\nl'angonia te l'han s\u00fbnn\u00e4.\nE t'ae sfidd\u00f2u l'ira pisann-a\nt'ae sfidd\u00f2u l'ira do m\u00e2!\nUnn-a votta ti formavi\na delissia di pescoei\ne l'\u00e4ia e o \u00e7\u00ea t'imbalsamavi\ncomme o letto di sposoei.\nE li gh'\u00eba o Lippa e o Croxe\nco-e s\u00f2 braghe redoggiae\ncomme i v\u00ebi pescoei da Foxe\ntutto o giorno li assettae.\nE co-o p\u00e4mito e co-o \u00e7imello\ne o boggieu da l'\u00e4tra man\na cant\u00e2 qualche str\u00fbnello\ne a sent\u00ee s\u00fbnn\u00e2 Caignan!"}
{"id": "1411", "revid": "1211", "url": "https://lij.wikipedia.org/wiki?curid=1411", "title": "Pasqu\u00e2 Tar\u00e0ffo", "text": "Pasqu\u00e2 Taraffo dito \"o R\u0153ua\" (Zena, 14 novembre 1887 - Bonezaire, 24 arv\u00ee 1937), chitarista.\nV\u00ectta.\nIna seja d'arv\u00ee, do lontan 1937, moiva a Buenos Aires un di ci\u00f9 grandi artisti che p\u00f2ssan rende orgogiozi i zeneixi: Pasqu\u00e2 Taraffo, dito \"o Reua\". Quella seja Zena e l'Italia perdeivan un \u00f2mmo ch'o l'ea o sc\u00ecmbolo vivo do n\u00f2stro temperamento geniale; un \u00f2mmo piccin, s\u00e9mplice e modesto ma tanto \u00e0bile co-a chitara da divent\u00e2 un aot\u00e9ntico fen\u00f2meno.\nI zoveni f\u00f2scia credian esager\u00e2 sta par\u00f2lla; ma pe-i vegi, pe quelli che areg\u00f2rdan i tempi de Port\u00f2ia pinha de vitta, quande o Reua o s'\u00f2cup\u00e0va ci\u00f9 da m\u00f9xica che da s\u00f2 ostaja, san c\u00f2se voeiva d\u00ee sent\u00ee sun\u00e2 o Taraffo. E l'areg\u00f2rdan a-a stessa main\u00e9a anche in Am\u00e9rica dove o l'ea and\u00e6to anche pe acompagn\u00e2 a voxe malenc\u00f2nega do Cappello.\nO \u00ab Paganin da chitara \u00bb - cosc\u00ec \u00f4 ciam\u00e0van - o l'aveiva o grande meito de vegn\u00ee da-o p\u00f2polo, de \u00e9sise f\u00e6to da solo. A neuv'anni o fava za i primmi ac\u00f2rdi: impar\u00e6 da s\u00f2 po\u00e6, un fer\u00e2 ch'o l'aveiva misso a-o mondo dozze figgi, di qu\u00e6 n'ea sopravisciuo quattro, tutti muxi\u00e7isti d'istinto comme l\u00ea.\nA quelli tempi i sunoei \u00e9an tutta gente s\u00e9mplice, pinha de voent\u00e6 e de pascion che \u00e7erc\u00e0van co-a s\u00f2 senscibilit\u00e6 d'artisti de tent\u00e2 sempre ci\u00f9 difi\u00e7ili ac\u00f2rdi. L'abilit\u00e6 ece\u00e7ionale do Taraffo, quando o l'ea ancon zoven\u00f2tto, a l'ea part\u00eca da-i conseggi e insegnamenti de tutta quella scheua de chitaristi ch'a vantava Zena a-a fin do s\u00e9colo pasou. Son nommi arest\u00e6 inta mem\u00f2ia de p\u00f2chi, omai; ma che al\u00f3a ean avox\u00e6, comme o Nin\u00f2tto, o Sc\u00e9vola, o Frasinetti, o Camarata.\nA vint'anni o Taraffo o pigiava parte in Spagna a un concorso internasionale. No solo o conquistava o primmo premmio ma o vegniva consciderou un \u00abfeua classe\u00bb. Tanto da comens\u00e2 a tegn\u00ee con\u00e7erti; in tiatro \u00f2 in variet\u00e6, davanti a scignori \u00f2 a personhe modeste: ghe bastava che \u00f4 st\u00e9ssan a sent\u00ee. No gh'importava manco de fase pag\u00e2. Picin de statua infastid\u00eco da-o vest\u00ee da seja, o l'intrava in palcosc\u00e9nego squ\u00e6xi de corsa; o p\u00f6sava a chit\u00e4ra in sci\u00f4 sostegno e o comensava s\u00f9bito a sun\u00e2.\nIn te l'Ottobre do 1925 i giornali de Buenos Aires anunsi\u00e0van o s\u00f2 trionfale debutto in Am\u00e9rica. Nisciun \u00f4 conosceiva ma l'ea bastou che \"\u00abel se\u00f1or Taraffo\u00bb\" o l'avesse pigiou in man a grossa chitara a quat\u00f2rze c\u00f2rde e ch'o l'avesse sunou \"\u00abCapriccio arabo\u00bb\" de Tarrega, a scinfon\u00eca da \u00abNorma\u00bb e quella da \u00abSemiramide\u00bb - ch'a l'ea o s\u00f2 cavallo de bataggia - pe suscit\u00e2 o ci\u00f9 cado entuxiaxmo pr\u00f2pio into p\u00f2polo ch'o conscidera a chitara comme un strumento na\u00e7ionale.\nDa quello momento o \u00abReua\u00bb o l'ha divizo a s\u00f2 attivit\u00e6 fra l'Am\u00e9rica e l'Italia. Lontan da Zena o no poeiva st\u00e2 e o reciammo di s\u00f2 do\u00ec figgi, quando o se fava troppo f\u00f2rte, \u00f4 costrinzeiva a imbarcase pe ritorn\u00e2. Ma un de sti viagi o l'\u00e8 st\u00e6to sensa ritorno. A-a vigilia de un grande con\u00e7erto, a-o Tiatro Coliseo de Buenos Aires dove o doveiva acompagn\u00e2 o s\u00f2 amigo Mario Cappello, o l'ha dovuo ese ricoverou a l'uspi\u00e2 pe urgente opera\u00e7ion de ulcera. Trei giorni d\u00f2ppo, a scensa di \u00f2mmi a se dimostrava in\u00f9tile contro o destin. Pasqu\u00e2 Taraffo, a \u00e7inquant'anni, o lasciava sta vitta e o dol\u00f4 in tutti quelli che l'aveivan conosciuo.\nA \u00abCompagna\u00bb de Zena, con ina nobiliscima l\u00e9tera a-a \u00abFamiggia Zeneize\u00bb, a reclamava a salma do famozo con\u00e7ertista pe sepelila con solenit\u00e6 into Camposanto de Stagen. Ma pe tanti motivi no l'\u00e8 st\u00e6to posc\u00ecbile. A Zena son in cangio ritorn\u00e6 e cae c\u00f2se do \u00abReua\u00bb, compreiza a s\u00f2 chitara che a sci\u00e2 Taraffo e a figgia Stefania Poggi \u00e0n ofr\u00eco a-o Comune.\nA vint'anni de distansa i zeneixi no \u00e0n scordou Taraffo: no se ne scordian mai. E scicomme o sai\u00e0 sempre un motivo de orgoggio, vorievan che quarchedun pigesse l'ini\u00e7iativa de f\u00e2 port\u00e2 i s\u00f2 Resti, da-o Camposanto argentin da \u00abChacarita\u00bb a quello da s\u00f2 \u00e7it\u00e6 natale.\nAnche se difi\u00e7ile, pe-i zeneixi a saieiva un'impreiza doveroza. \u00bb. "}
{"id": "1412", "revid": "12052", "url": "https://lij.wikipedia.org/wiki?curid=1412", "title": "Pe un \u00e7estin de perseghe", "text": "Poexia de Umberto V. Cavassa\nPE UN \u00c7ESTIN DE PERSEGHE\nNinte gh'\u00e8 de ci\u00fb fin, mae c\u00e4o Pane'\nde perseghe savo\u00ece che a-o Priggian\nda poeta vivendo e giardin\u00ea\nti f\u00e2e cresce e m\u00eaui\u00e2 de man in man.\nHan l'\u00f6d\u00f4 b\u00f4n d\u00f4 campo e dell'estae\n\u00f6d\u00f4an de anch\u00eau.. de tempo ormai l\u00f4ntan\nde belle figge fresche e... de passae,\nde mattinae vegn\u00fbe... che se ne van.\nPrimma da daghe drento unn-a dent\u00e2\n(ma no d\u00eelo a nisci\u00fbn) ghe daggo \u00fbn baxo\ne \u00fbn teneo nomme che... nisci\u00fbn savi\u00e2.\nE poi con \u00fbn sosp\u00eeo - no ne fa caxo -\nghe caezo a pelle finn-a da spos\u00e2\ne... me-a divoro t\u00fbtta adaxo adaxo."}
{"id": "1413", "revid": "12052", "url": "https://lij.wikipedia.org/wiki?curid=1413", "title": "Porta Soprana", "text": "Poexia de Carlo Parmini.\nQuand'ho \u00f6ccaxi\u00f4n de pass\u00e2 da via Dante,&lt;br&gt;\nda-i portici da Posta, e propio da-o tabaccante,&lt;br&gt;\nbez\u00eaugna che m'afferme, e unn-a forza strana&lt;br&gt;\na me f\u00e0 \u00efs\u00e2 i \u00eauggi pe d\u00e2 un'\u00eauggi\u00e2 a Porta Soprana.&lt;br&gt;\nDe l'ant\u00efga Zena a l'\u00e8 a ci\u00f9 imp\u00f6nente,&lt;br&gt;\na d\u00e0 l'id\u00eaa da forza da nostra gente&lt;br&gt;\nch'a v\u00f6eiva vive in paxe, ma rispett\u00e2,&lt;br&gt;\npronta a dif\u00eandise, ma anche a picc\u00e2.&lt;br&gt;\nA-i pe da porta o Ci\u00f4strin de Sant'Andr\u00eea&lt;br&gt;\nche co-i s\u00f2 marmi o f\u00e0 contrasto \u00e2 pr\u00eea,&lt;br&gt;\ne de scianco, in to verde, a casa de Colombo&lt;br&gt;\nconosci\u00f9a da t\u00fbtti e in te t\u00fbtt'\u00f4 mondo.&lt;br&gt;\nC\u00e2e antighit\u00ea che pe f\u00f4rt\u00fbnn-a no se son perse,&lt;br&gt;\nrest\u00ea a rappresent\u00e2 de epoche diverse,&lt;br&gt;\na differenza d\u00e2 pria a-o cement'arm\u00f4u&lt;br&gt;\ntra e costr\u00f9zioin de a\u00f4a e quelle d\u00f4 pass\u00f4u,&lt;br&gt;\nma che s\u00earvan anche, e sempre, a dimostr\u00e2&lt;br&gt;\nche Zena, i Zen\u00eaixi se-a tegnan c\u00e2!!&lt;br&gt; "}
{"id": "1414", "revid": "12052", "url": "https://lij.wikipedia.org/wiki?curid=1414", "title": "A st\u00f6ia do pesto", "text": "T\u00fctti i zeneixi che mangian menestr\u00f6n, trenette, troffie e lasagne c\u00f6 pesto, scommetto che conoscian ben poco e origini, o per m\u00ebgio d\u00ec, i natali de questo condimento cosc\u00ec g\u00fbstoso, ormai famoso in te t\u00fbtte e cuxinn-e d\u00f4 m\u00f4nd\u00f6, perch\u00e8 anche in t\u00e0 Patagonia e in Groelandia d\u00eauvian \u00f4 pesto.\nA s\u00eau storia, almeno c\u00f6mme \u00e4 contava a Cesira de Ravecca, sci\u00fb per z\u00fb a l'e questa:\nDescri\u00e7ion e st\u00f6ia.\nE primme brocche de baxaic\u00f2 che l'e spont\u00f4u, appenn-a Adamo o l'ha viste, o n'ha f\u00e6to \u00fbn mazzetto e o l'ha port\u00e6 a Eva, c\u00f6mme \u00fbn mazz\u00f6 de viovette, e pe diversci secoli o baxaic\u00f2 o l'ha av\u00fbo questa funzion, ma non appenn-a a t\u00e6ra a l'ha comen\u00e7\u00f4u a popol\u00e2se doppo o Dil\u00fcvio, fra un terramotto e l'atro, pe passase o tempo, i popoli han attacc\u00f4u a pestase, e de chi l'\u00e9 spont\u00f4u a parolla pesto, per\u00f2 o pesto veo e propio comme deli\u00e7ia da bocca o l'aiva ancon da spunt\u00e2!\nTe-i ch\u00ec i trei sordatti Pestello, Pigneu e Testa d'aggio. \nL'idea feli\u00e7e de questa combinazion l'ha av\u00fba trei sordatti zeneixi in Crimea, che se ciammavan: Pestello, Pign\u00eau, Testa d'aggio, che trovandose in sce o campo de battaglia vixin a \u00fbn mort\u00e2, d\u00fbrante 'na sosta do combattimento son and\u00e6ti a accoegase in t'\u00fbn campo pin de baxaic\u00f2; e qui avvenne o mi\u00e0cco, perch\u00e8 in t'o frattempo \u00fbn sordatto sardo, ch'o l'aiva ri\u00e7ev\u00fbo \u00fbn pacco da casa, o l'ha ti\u00f6u f\u00eaua \u00fbn tocco de formaggio, e li fra Pestello, Pign\u00eau, Testa d'aggio, formaggio sardo, baxaic\u00f2, e mort\u00e2 missi in\u00e7emme l'e sponto\u00f9 o pesto pe-a gioia de t\u00fctto o reggimento. \nE da quello giorn\u00f6 o Comandante o l'ha ordin\u00f4u sempre rancio a base de pesto, passando de vitt\u00f2ia in vitt\u00f2ia, perch\u00e8 i s\u00eau sordatti pestavan t\u00fbtti: in virt\u00f9 d\u00f6 pesto, che s'o l'e ben f\u00e6to \u00f6 fortifica, e l'e ben ben diffi\u00e7ile che \u00fbn ch'o l'agge mangi\u00f4u troffie c\u00f6 pesto o s'accostippe, mentre e trenette fan ben pe a sciatica e l'artrite, sensa desmenteg\u00e2 che e lasagne portan benessere e paxe, perch\u00e8 'na famiggia ch'a s'assetta a t\u00f6a intorno a 'na bella fiamanghilla de lasagne c\u00f6 pesto ben condie, dopp\u00f6 mangi\u00f4u, s'abbra\u00e7\u00e7an e se baxan t\u00fbtti. In baxaic\u00f2, concordia."}
{"id": "1415", "revid": "12052", "url": "https://lij.wikipedia.org/wiki?curid=1415", "title": "Grafia do Barbi", "text": "E regole ch\u00ec sotta son quelle scr\u00efte in sci\u00e4 rivista \"Zena\" de Ettore Barbi,1958. Ancheu se preferisce deuvi\u00e2 regole \u00fbn p\u00f6 differenti. \nL'alfabeto zeneize e a s\u00f2 pronun\u00e7ia.\nE lettere de l'alfabeto zeneize son vintitr\u00ea: a b c \u00e7 d e f g h i l m n o p q r s t u v x z e han squaexi tutte \u00f4 s\u00f4n da lengua italiann-a. Per\u00f2:\n1. a \u00ab \u00e7 \u00bb, ch'a se mette davanti a-e vocali \u00ab e \u00bb \u00ab i \u00bb, a se leze comme unn-a \u00ab s \u00bb a man\u00eba fran\u00e7eise. Cosc\u00ec \u00e7etron, \"arancio\"; con\u00e7erto, \"concerto\"; \u00e7inque, che se lezian setron, conserto, sinque.\n2. a \u00ab e \u00bb de regola a se pronunzia str\u00e8ita, f\u00eaua che davanti a \u00ab r \u00bb segu\u00eea da unn-'\u00e2tra consonante, comme: erba, \"erba\"; persa,\"'maggiorana\"; inverso, \"rovescio\", ecc. Missa davanti a-e consonanti doppie \u00ab f \u00bb, \u00ab l \u00bb, \u00ab s \u00bb, \u00ab t \u00bb e anche a \u00ab st \u00bb, a l'ha un s\u00f4n irregolare, pronunziandose in tante parolle streita e in tante larga. No poendose determin\u00e2 unn-a regola, se segni\u00e2 a \u00ab e \u00bb larga con l'accento grave in te quelle parolle che, se mantegnissan a \u00ab e \u00bb str\u00e8ita, avieivan un significato completamente diverso, comme: pesta, p\u00e8sta; testo, t\u00e8sto; letto, l\u00e8tto, ecc.\n3. A \u00ab n \u00bb, tanto in prin\u00e7ipio, quanto in m\u00eazo a-e parolle, a s\u00eaunna comme in italian; a se pronunzia nasale quando a l'\u00e8 in fin de parolla: man, \"mano\"; sen, \"seno\"; bibin, \"tacchino\"; latton, \"ottone\".\n4. E due \u00ab nn \u00bb in te l'urtima sillaba da parolla, s'arremban \u00e2 vocale precedente, de moddo che l'urtima vocale a resta stacc\u00e2: campann-a, \"campana\"; tann-a, \"tana\"; cuxinn-a, \"cucina\".\n5. A \u00ab o \u00bb a segue a stessa sorte da \u00ab e \u00bb. A l'\u00e8 larga o str\u00e8ita a seconda do significato: botte o b\u00f2tte.\n6. A \u00ab s \u00bb a p\u00eau \u00ebse do\u00e7e o aspra. A l'\u00e8 do\u00e7e, squaexi comme una \u00ab z \u00bb, quande in t'o mezo da parolla a l'\u00e9 preced\u00fba da un dittongo o da unn-a vocale sensa accento: ase, casa, tes\u00f6u, se lezan comme fossan scr\u00eete aze, caza, tez\u00f6u. Aspra a l'\u00e9 in te sillabe sa, se, si, so quande in t'o mezo da parolla son preced\u00fbe da unn-a vocale con accento: f\u00e4so, \"falso\"; \u00ebse, \"essere\"; imb\u00f6so, \"capovolto\".\n7. A \u00ab s \u00bb segu\u00eea da due \u00ab c \u00bb, cio\u00e8 \u00ab scc \u00bb, a se leze comme unn-a \u00ab sc \u00bb con l'azzunta d'unn-a \u00ab c \u00bb ciaea: sccetto, \"schietto\"; scciavo, \"schiavo\".\n8. A \u00ab u \u00bb a l'ha \u00f4 s\u00f4n toscano, comme in punto, muscolo, futta (\"stizza\") \u00f2 quello fran\u00e7eise de d\u00fbo, \"duro\"; cond\u00fbto, \"acquedotto\".\n9. A \u00ab x \u00bb a se leze a stessa manea da \u00ab j \u00bb di fran\u00e7eixi in te parolle baxo, \"bacio\"; dexe, \"dieci\".\n10. Anche a \u00ab z \u00bb a l'ha o s\u00f4n do\u00e7e e quello aspro. Do\u00e7e, in zeo, \"gelo\"; zin, \"riccio marino\". Aspro, in ambizion, annunzio, ozio.\nColegamenti esterni.\nwww.francobampi.it"}
{"id": "1416", "revid": "12052", "url": "https://lij.wikipedia.org/wiki?curid=1416", "title": "Ester Valdes", "text": "Ester Valdes a l'\u00e9 'n'artista venezuelann-a, origin\u00e4ia de P\u00ebgi, a l'\u00e8 torn\u00e2 in Italia pe rivedde a s\u00f2 taera, pe riabbrass\u00e2 s\u00f2 m\u00f4e. A l'ha o merito d'av\u00e8i realizz\u00f4u a Caracas unn-a de ci\u00f9 acclamae compagn\u00eee de figgi\u00eau - quaexi tutti figgi d'emigranti liguri - che re\u00e7itan, cantan e ballan a man\u00eba di za famosi minuscoli att\u00f4i de Rossaldo.\nV\u00ectta.\nEster Valdes (a l'\u00e8 l\u00eb a creatrice do Conjunto Infantil Liliput) a l'\u00e8 vegn\u00fba in Italia pe salut\u00e2 i familiari, ma anche pe ri\u00e7erc\u00e2 films e documentari didattici pe-i s\u00f2 z\u00f4eniscimi allievi. A l'\u00e8 andaeta a P\u00ebgi, a vedde a s\u00f2 P\u00ebgi. \u00abA m'\u00e8 rest\u00e2 in to sangue - a confessa con \u00fbn sorriso ch'o p\u00e2 de scusa - anche se ghe son nasci\u00fba squaexi pe caxo\u00bb.\nEster Valdes a l'\u00e8 figgia de 'na sanremeise e de \u00fbn spagnollo; i s\u00f2 stavan in to Venezuela. S\u00f2 mamm\u00e0 a no riusc\u00efva a av\u00e8i f\u00ecggi e a l'\u00e8a torn\u00e2 in patria pe consult\u00e2 di specialisti italien. A l'\u00e8a rest\u00e2 in Liguria finn-a quando, doppo 'na serie de c\u00fbre, a l'\u00e8a riusc\u00eea a realizz\u00e2 o s\u00f2 s\u00eaunno: divent\u00e2 mamm\u00e0.\nEster a l'\u00e8 staeta port\u00e2 subito in to Sudamerica, dove a l'\u00e8 cresci\u00fba, ma l'Italia a l'\u00e8 rest\u00e2 a s\u00f2 taera (tanto ci\u00f9 a\u00f6a che a mamm\u00e0 a s'\u00e8 stabil\u00eea a Napoli) e a gh'\u00e8 torn\u00e2 t\u00fbtte e votte ch'a l'ha posci\u00fbo. A gh'\u00e8 vegn\u00fba primma da gu\u00e6ra a studi\u00e2 canto e reg\u00eea a Milan e a Romma e l'\u00e8 all\u00f4a che se gh'\u00e8 rivel\u00f4u a s\u00f2 nat\u00fba de direttrice artistica \u00e4 Rossaldo: a Napoli a l'av\u00e8iva organizz\u00f4u un C\u00e4ro de Tespi di piccin, ch'o l'aveiva faeto \u00abtourn\u00e9es\u00bb fortunae.\n\u00abBambilandia\u00bb a l'\u00e8 nasci\u00fba \u00e7inque anni fa. \u00abMe son ricord\u00e2 de l'esperienza de Napoli - a conta - e ho vosci\u00fbo tent\u00e2. In sc\u00eb primme no l'\u00e8 staeto fa\u00e7ile trov\u00e2 quaranta figgi\u00eau de temperamento e ci\u00f9 diffi\u00e7ile ancon l'\u00e8 staeto modell\u00e2li, f\u00e2ne di att\u00f4i. Eppure, sci\u00e2 me credde, se dirizze forse m\u00eagio i piccin che i grendi: son ci\u00f9 attenti, ci\u00f9 volonterosi, ci\u00f9 disciplinae... Ho fadig\u00f4u giorno e n\u00eautte; ma con l'aggiutto de m\u00e6 majo, ho posci\u00fbo organizz\u00e2 di belli spettacoli e av\u00e8i tante soddisfa\u00e7i\u00f4in...\u00bb.\nO complesso Liliput (che a scign\u00f4a a l'ha \u00abtrad\u00fbto\u00bb in Bambilandia) o l'\u00e8 nasci\u00fbo, comm'emmo d\u00eeto, in to 1953, raggruppando 40 figgi\u00eau dai 7 ai 15 anni; pe-a maggioransa son figgi de italien, sette o \u00eautto figgi de zeneixi. I s\u00f2 nommi son: Italo C\u00e8sari, Milvia C\u00e8sari, Sandra Acosta, Teresa Tini, Antonio Jos\u00e8 Olivieri, Ricardo Martinez, Luciana Ariata, Luis Medina, Gonzalo Olivieri, Mumita Calvo, Marieta Calvo, Rafael S. Molina e Lilia Torrealba.\nA compagnia a n'ha de limite a-o s\u00f2 campo d'attivit\u00e6. Tutte e domeneghe a realizza un programma pe a T.V. in sci\u00f4 IV \u00f2 V canale, interpretando scenette de variet\u00e6 scr\u00eete d\u00e4 sci\u00e2 Valdes, cantando e ballando (molto richiesta a tarantella) e re\u00e7itando atti \u00fbnici do m\u00eagio teatro drammatico. Ogni n\u00fbmero o l'ha 'n successo comme p\u00f2chi atri, a-o punto che o quotidian \u00abLa Esfera\u00bb, o dedica a-o complesso artistico unn-a pagina settimanale.\nPoco tempo fa a compagnia a l'ha tegn\u00fbo cartellon pe \u00fbn meize a-o \u00abNacional\u00bb, o teatro comunale da capitale, con a rivista in du\u00ef tempi \u00abEl loco dice rataplan... plan!\u00bb, scr\u00eeta d\u00e4 Valdes e da s\u00f2 maio Pedro Layatorres. Protagonisti son staeti du\u00ef figgi\u00eau itali\u00e9n, fr\u00e6 e s\u00eau, che in to Venezuela son ormai famosi comme e quanto i m\u00eagio artisti televisivi: Italo e Milvia C\u00e8sari. De questa ini\u00e7iativa ha fin\u00eeo pe occup\u00e4sene anche o Governo, ch'o l'ha istitu\u00eeo unn-a specie de \u00abOscar\u00bb pe o m\u00ebgio att\u00f4 da compagnia; o premio o l'\u00e8 st\u00e6to intitol\u00f4u a \u00fbn antigo eroe indio, \u00abQuaicalpuro\u00bb. Anche e compagnie regolari e finn-a o cinema se son accorti di m\u00eagio elementi do \u00abConjunto Infantil\u00bb. \u00abQuarchedun fini\u00e2 a Hollywood\u00bb, dixe a sci\u00e2 Valdes e ghe brilla de ci\u00f9 i \u00eauggi. A sto punto ghe domandemmo de l\u00eb, da s\u00f2 carriera artistica: a sci\u00e2 Ester, ch'a l'\u00e8a st\u00e6ta fin'a\u00f6a generosa de notizie in sc\u00ef s\u00f2 \u00abpicc\u00ecn\u00bb, a diventa riserv\u00e2 e a stento riuscimmo a sav\u00e8i ch'a componn-e can\u00e7o\u00ecn pe-a s\u00f2 \u00abBambilandia\u00bb che a-e interpreta qu\u00e6xi t\u00fbtte e tante a l'ha incise in sc\u00ef dischi che han ottegn\u00fbo \u00fbn grande successo.\nA no l'ha figgi, ma a s'\u00e8 affe\u00e7ion\u00e2 a unn-a figgetta che a l'adott\u00e2. \u00abSci\u00e2 n'ha f\u00e6to unn-a piccola attrice?\u00bb ghe domandemmo. \u00abG'han assegn\u00f4u o \u00abQuaicalpuro\u00bb de quest'anno\u00bb e i \u00eauggi, ci\u00f9 che a voxe, tradiscian l'intimo orgoglio."}
{"id": "1417", "revid": "1211", "url": "https://lij.wikipedia.org/wiki?curid=1417", "title": "Luigi Anselmi", "text": "Ommo istintivo e geniale, se p\u00eau d\u00ee ch'o s'\u00e8 faeto da solo; basandose in sci\u00e4 s\u00f2 pasci\u00f4n, in sci\u00f6 s\u00f2 estro e in sci\u00f6 spirito de osserva\u00e7i\u00f4n: l'osserva\u00e7i\u00f4n anche d'unn-a stradda de n\u00eautte, d'un main\u00e2 ciucco, d'\u00fbn spassin ch'o rasccia \u00fbn manifesto.\nV\u00ectta.\nNasci\u00fbo a-e Grassie, \u00e7inquant\u00eautto anni fa, figgio de zeneixi, Luigi Anselmi o l'ha faeto anche o camallo. Ste origini, che g'han insegn\u00f4u a leze in ta parte ci\u00f9 intima da Zena modesta ma vera, son st\u00e6te a s\u00f2 fortunn-a.\nTrent'anni fa, incontrando Giuseppe Marzari in t'a bottega do \u00abR\u00eaua\u00bb, o s'\u00e8 accorto che quarchedun trovava spiritose e s\u00f2 scenette e ch'o-e voeiva re\u00e7it\u00e2. Da quello momento o successo o l'\u00e8 arriv\u00f4u de botto. Son vegn\u00fbi i dischi, e parodie pe-e compagnie de rivista, e commedie pe-a radio, e cans\u00f4in che han f\u00e6to vegn\u00ee o magon a tanta gente. E anche, in to 1954, a medaggia d'\u00f6o do Scindico Pertusio pe premi\u00e2 a s\u00f2 valorosa attivit\u00e6.\nSe p\u00eau d\u00ee che anch\u00eau no ghe segge zeneize ch'o no l'agge mai sent\u00eeo un disco cre\u00f4u da Luigi Anselmi e inciso da-o Marzari; e bonn-a parte de quelli ch'o l'ha f\u00e6to r\u00eee, o disco l'han anche accatt\u00f4u.\nIn t'o trenteximo da s\u00f4 attivitae Luigi Anselmi proscimamente o pubblichi\u00e2 unn-a raccolta di s\u00f2 maggiori successi fonografici sperando de f\u00e2 cosa gradi\u00e2 a tutti i zeneixi che l'han sempre segu\u00eeo. A raccolta a l'avi\u00e2 pe titolo: \"Zena vista cosc\u00ec\".\nPort\u00e6 da-i emigranti, conserv\u00e6 da-i main\u00e6, i dischi de l'Anselmi se son sparsci pe-o mondo; son in qualunque posto se intende a lengua zeneize; p\u00e2 ch'aggian a calamitta perch\u00e8 fan ferm\u00e2 sempre a gente davanti a-e bitteghe d'aradio.\nO baritono Taddei o l'ha contribu\u00eeo a f\u00e2 conosce unna bella, foscia a ci\u00f9 nostalgica cans\u00f4n de l'Anselmi: \u00abSal\u00fbta Zena\u00bb, cantandola a tutti i zeneixi ch'o l'ha incontr\u00f4u pe-o mondo. O l'ha \u00e7erc\u00f4u de rende meno doloroso o v\u00eauo lasci\u00f4u da Mario Cappello, ch'o l'aveiva in repertorio.\nNo l'\u00e8 fa\u00e7ile scord\u00e2se a s\u00f2 grande interpreta\u00e7i\u00f4n. Sotto a luxe bleu di riflettori, tegnindo in man o mandillo in segno de sal\u00fbo, o cantava o ritornello: \u00abCiao, sal\u00fbtime 'n po' Zena, - Port\u00f6ia, a M\u00e6nn-a, o Meu! - Ciao, sal\u00fbtime 'n po' Zena, - che l'ho sempre ch\u00ec in t'o ch\u00eau!\u00bb.\nLuigi Anselmi, scibben o segge popolare, scibben o l'agge av\u00fbo grandi successi, o l'e st\u00e6to misso un po' in disparte in questi urtimi tempi e no se ne capisce a rax\u00f4n. Tanto ci\u00f9 ch'o no l'ha solo travaggi\u00f4u pe s\u00f2 conto ma ch'o l'ha anche favor\u00eeo a carriera de vari artisti da scena leggera, comen\u00e7ando da o s\u00f2 amigo Tino Scotti.\nNoiatri conscideremmo o \u00abGiggio\u00bb comme un di rappresentanti ci\u00f9 esprescivi do nostro carattere: o no l'\u00e8 ommo de lettere ma o l'arve con sincerit\u00e6 o s\u00f2 animo ai atri. E i atri dimostran de cap\u00eelo."}
{"id": "1418", "revid": "10132", "url": "https://lij.wikipedia.org/wiki?curid=1418", "title": "O reciammo da nostra taera", "text": "O reciammo che a Liguria a l'ha pe-i s\u00f2 figgi emigrae lontan \u00f4 l'\u00e8 vivo ci\u00f9 che mai. Durante l'estae pass\u00e2; i piroscafi arrivae d'oltre oceano han sbarc\u00f4u a Zena dexenn-e de figgi da Liguria, residenti s\u00f4rve t\u00fbtto in t\u00f2 Sud America che, approfittando de vacanse, son tornae in ta s\u00f2 patria d'origine pe rivedde i parenti e riv\u00eeve qualche giorno in ti posti dove tanti de l\u00f6 han pass\u00f4u l'infanzia.\nA 'na partenza da \u00abCristoforo Colombo\u00bb, emmo incontr\u00f4u 'na fig\u00fba de ligure veramente straordin\u00e4ia. Se tratta da sci\u00e2 Aurelia Gorini de 65 anni, notiscima in tutta a California comme a \u00abreginn-a di fiori\u00bb. A sci\u00e2 Gorini, con o majo, originario de Arma de Taggia, a l'ha import\u00f4u in California i scistemi de coltivazi\u00f4n di fiori tipici da Liguria.\nEmigr\u00e2 in America all'etae de 14 anni, a s'\u00e8a stabilia a Boston, dove a l'ha conosci\u00f9o quello ch'\u00f4 dov\u00e8iva divent\u00e2 poi so majo.\nO sci\u00f4 Gorini, doppo av\u00e8i accatt\u00f4u \u00fbn po' de terren in ta campagna californiann-a, o l'ha misso e basi de quella ch'a dov\u00e8iva divent\u00e2, in te pochi anni, unn-a de ci\u00f9 grandi e attrezzae piantagioin de t\u00fbtta a pen\u00ecsoa.\nA Los Angeles, in to '35, Aurelia Gorini a l'av\u00e8iva present\u00f4u a unn-a esposizi\u00f4n de fioricolt\u00f6i, unn-a r\u00eauza belliscima, ottegn\u00fba anti\u00e7ipando i scistemi di ibridato\u00ee de fiori da nostra riv\u00eba, e a l'av\u00e8iva av\u00fbo tanto successo da \u00ease soprannomin\u00e2 \u00abReginn-a di fiori\u00bb. Da al\u00f4a, a sci\u00e2 Gorini a l'\u00e8 conosci\u00fba con quello nomme in t\u00fbtta a California.\n\u00abSon affezionatiscima \u00e4 mae Liguria, dove son nasci\u00f9a a Castiggion Chiavarese - a l'ha d\u00eeto a sci\u00e2 Aurelia primma de part\u00ee - e quande i mae impegni me-o permettan, fasso \u00fbn vi\u00e4gio a-o mae paise nativo a respi\u00e2 \u00fbn po' da \u00abmae \u00e4ia\u00bb. A l'ha promisso che l'anno proscimo a ritorni\u00e2 in Italia.\nQualche giorno doppo a sci\u00e2 Gorini, l'\u00e8 part\u00eeo con l'\u00abAntoniotto Usodimare\u00bb, verso var\u00ee paixi do Sudamerica e precisamente o Brasile, o Cile e-o Per\u00f9, atri emigranti tornae temporaneamente in Liguria: i frae De Ferrari. L\u00f6 \u00e8an arrivae dall'America pe festezz\u00e2 e nozze de diamante di genitori, Giobatta de 81 anni e Maria de 79. I du\u00ef coniugi, che stan a Moconesi, han av\u00fbo dozze figgi, \u00eautto mascci e quattro femmine. N\u00eauve de l\u00f6 av\u00e8ivan emigr\u00f4u anni fa in to Sudamerica e 'sta stae se son riun\u00ef tutti in to paisin dell'entrotaera ligure pe festezz\u00e2 i genitori. Tanti de l\u00f6 han port\u00f4u in Italia a n\u00eauva famiggia che s'\u00e8a form\u00f4u in America e tantiscimi bagarilli. \u00abI mae figgi - o l'ha d\u00eeto primma de part\u00ee pe Valpara\u00edso \u00fbn di De Ferrari, Juanito - parlan spagnollo e zeneize\u00bb.\nSon tanti i liguri e tanti i zeneixi che portan pe-o m\u00f4ndo o nostro a\u00e7\u00e7ento inconfondibile, comme inconfondibile l'\u00e8 o carattere da nostra taera."}
{"id": "1419", "revid": "12052", "url": "https://lij.wikipedia.org/wiki?curid=1419", "title": "A lengua de vocali", "text": "O zeneize: a lengoa de vocale.\nChi parla o zeneize o sa 'na c\u00f6sa: che o zeneize o l'\u00e9 a lengoa de vocale. Qu\u00e6xi t\u00f9tte e dificolt\u00e6 nascian da-e vocale: comme van pronun\u00e7iae, comme van scr\u00eete e comme van lez\u00fbe. Ch\u00ec \u00e7erchi\u00f6 de mostr\u00e2 qu\u00e6 son e regole che d\u00eauvio mi pe scrive o zeneize; pe \u00ease ci\u00f9 ci\u00e6o, no m'inporta de rip\u00eate a m\u00e6xima c\u00f6sa in div\u00e8rsci posti.\nA du\u00e2ta.\nA du\u00e2ta (\"durata\") de 'na vocale a l'\u00e9 a du\u00e2ta do son: e vocale longhe d\u00fban qu\u00e6xi o doggio de vocali c\u00f9rte.\nSe in sci\u00e2 vocale o l'\u00e9 marc\u00f2u l'acento al\u00f4a l'accento o n'informa se a vocale a va d\u00eeta longa \u00f2 c\u00f9rta, av\u00e8rta \u00f2 ser\u00e2. In generale se in sci\u00e2 vocale o no l'\u00e9 marc\u00f2u nisci\u00f9n accento al\u00f4a:\n longo, e al\u00f4a a vocale a l'\u00e9 t\u00f2nica: \"a\" de lago\n c\u00f9rto: \"a\" de fa\u00e7ile \u00f2 de strapont\u00ea (\"materassaio\")\nPe sto f\u00e6to chi, chi de sotta riporti\u00f6 solo i caxi de vocale con l'acento de d'\u00e2to.\nA vocale a.\nA vocale a a se pronun\u00e7ia comme in italian.\nA vocale e.\nA vocale e a l'a do\u00ee so\u00ecn: av\u00e8rto e ser\u00f2u; s'a no l'\u00e9 tonica, a vocale e a l'\u00e9 sempre ser\u00e2. O son av\u00e8rto o peu \u00ease c\u00f9rto e o v\u00eagne segn\u00f2u con l'acento grave \"\u00e8\". P\u00f2-u son longo, av\u00e8rto e strascin\u00f2u, se deuvia a scr\u00eet\u00fba \"\u00e6\". O son ser\u00f2u o peu \u00ease longo, \"\u00ea\", \u00f2 c\u00f9rto; quande o l'\u00e9 t\u00f2nico o son c\u00f9rto o peu \u00ease segn\u00f2u con l'acento ac\u00fbto \"\u00e9\".\n \u00e8 - caf\u00e8\n \u00e6\n in m\u00eazo da par\u00f2lla o peu \u00ease t\u00f2nico - s\u00e6ximo \"senno\" - \u00e6goa\n op\u00fbre atono - p\u00e6go\u00e2 \"ombrellaio, ombrellata\" - inbri\u00e6g\u00f3n \"ubriacone\"\n in sci\u00e2 fin da par\u00f2lla o l'\u00e9 de longo tonico: \u00e7it\u00e6 - parl\u00e6 \"parlate\" - m\u00e6\n \u00e9 - m\u00e9noa \"menola\" (\"pesce non pregiato\") - l\u00ea o l'\u00e9 (\"egli \u00e8\")\n \u00ea - cam\u00eaa \"cameriera\" - p\u00eazo \"peggio\" - ti t'\u00ea (\"tu sei\")\n - cam\u00ea \"cameriere\" - l\u00ea \"egli, ella, lui, lei\" - p\u00ea \"piede\"\nO digramma \u00e6.\nO digramma \u00e6 o l'\u00ecndica o son de 'na \"e\" averta e longa; no se ghe scr\u00eeve mai l'acento.\nO se deuvia solo inte questi caxi:\nE lettere \"c\" e \"g\" misse primma de \u00e6 van pronun\u00e7iae comme a \"c\" de \"casa\" e a \"g\" de \"gatto\": quindi, doppo a \"c\" e a \"g\", no beseugna m\u00e9tighe \"h\" - sc\u00e6n (\"scalino\") - g\u00e6lo (\"spicchio d'arancia, gheriglio di noce\")\nSe, invece, e lettere \"c\" e \"g\" misse primma de \u00e6 van pronun\u00e7i\u00e6 comme a \"c\" de cilindro e a \"g\" de gita al\u00f4a beseugna mette 'na \"i\" doppo a \"c\" e a \"g\" - ci\u00e6to (\"pettegolezzo\") - gi\u00e6a (\"bietola\")\nA vocale i.\nA vocale i a se pronun\u00e7ia comme in italian.\n \u00ec \u00f2 i - chi \"qui, qua\" - cosc\u00ec \"cos\u00ec\"\n \u00ee - fer\u00eeo \"ferito\" - l\u00eea \"lira\" - d\u00ee \"dire\" - f\u00ee \"filo\"\nA vocale j.\nA vocale j a v\u00eagne d\u00eauvi\u00e2 quande a letia \"i\" a pori\u00e6 \u00ease int\u00e9iza comme scinbolo gr\u00e0fico. Prez\u00e9npio inta p\u00f2ula \"gj\u00e2\" (\"girare\"), a letia i a l'\u00e9 pronon\u00e7i\u00e2, e a no l'\u00ecndica o son anteri\u00f4re da \"g\". Va per\u00f2 aregord\u00f2u che a vocale j a l'\u00e9 st\u00e6ta uz\u00e2 inte de atre grafie pe indic\u00e2 a semivocale \"i\" in par\u00f2lle comme \"\u00e2ja\" (\u00e2ia) \"aria\" - \"seja\", (seia) \"sera\" - ecc.\nO digramma eu.\nO digramma \"eu\" o l'\u00ecndica 'n son ch'o no l'\u00e9 prezente inte l'italian: o se pronun\u00e7ia in to m\u00e6ximo moddo in to qu\u00e6 i fran\u00e7eixi dixan feu, peu, heureux. Anche questo son o peu \u00ease c\u00f9rto \u00f2 longo.\n t\u00f2nico - ch\u00e9utto \"cotto\" - d\u00e9utta \"dote\" - dix\u00e9utto \"diciotto\"\n atono - eugi\u00e2 occhiata\n in m\u00eazo da par\u00f2lla se segu\u00eeo da consonante sencia\n tonico - apr\u00eauvo \"appresso\", \"dietro\", \"dopo\", \"in seguito\" - r\u00eauza rosa - neuvo\n atono - \u00eauv\u00e9tto \"ovetto\"\n op\u00fbre se segu\u00eeo da vocale\n t\u00f2nico - ch\u00eauio \"cuoio\" - m\u00eaua \"mola\" - figi\u00eaua \"bambina\"\n atono - \u00eaui\u00f2u \"oliato\"\n in sci\u00e2 fin da parolla, al\u00f4a o l'\u00e9 de longo t\u00f2nico - seu \"suo\", \"sua\", \"sorella\", \"strato\" - meu \"molo\" - figeu \"bambino\", \"fanciullo\", \"ragazzo\"\nSe, in cangio, e l\u00e9tie \"c\" e \"g\" gh'\u00e0n a pronon\u00e7ia anteri\u00f4re de \"cil\u00ecndro\" e de \"g\u00eeta\", al\u00f4a no se ghe mette ninte into m\u00eazo da consonante e da vocale, prez\u00e9npio \"c\u00eauve\" \"piove\", figeu \"bambino\".\nA vocale o.\nA vocale \"o\" a l'\u00e0 d\u00f4e pronon\u00e7ie ben ben div\u00e8rse: comme a \"u\" italiann-a e comme a \"o\" av\u00e8rta italiann-a. S'a l'\u00e9 sc\u00eeta \"o\" \u00f2p\u00fb \"\u00f3\" a se pronon\u00e7ia comme a \"u\" italiann-a (acento ac\u00fbto o l'\u00ecndica l'acento t\u00f2nico), mentre s'a l'\u00e9 scr\u00eeta \"\u00f4\" a se pronon\u00e7ia comme a \"u\" italiann-a longa. Quande l'acento o l'\u00e9 grave, \"\u00f2\", a deve \u00ease pronon\u00e7ia comme \"o\" italiann-a: st'acento chi o l'\u00e9 \u00f2bligat\u00f6io e o se ghe mette asc\u00ec quande a p\u00f2ula a no l'\u00e9 t\u00f2nica (inte questo c\u00e2xo l'acento t\u00f2nico o cazze de longo in sci\u00e2 segonda vocale acent\u00e2, prezenpio \"\u00f2r\u00ecgine\", donde l'acento t\u00f2nico o l'\u00e9 in sci\u00e2 \"i\"). Pe indica o son da \"o\" italiann-a longa se scr\u00eeve \"\u00f6\", e anche sto acento chi o l'\u00e9 \u00f2bligat\u00f6io.\n t\u00f2nico: torta - orso,\n atono: bol\u00ectigo \"solletico\" - onbris\u00e0llo \"ombelico\" - ormezzo\n tonico: \u00f2mmi \"uomini\" - p\u00f2rta, baxaic\u00f2 \"basilico\" - ronf\u00f2 \"fornello a legna\" - \u00f2 \"o (congiunzione)\"\n atono - c\u00f2rnab\u00f9ggia \"origano\" - \u00f2f\u00e8iza\n \u00f4 - g\u00f4a \"gola\" - p\u00f4so \"polso\" - d\u00f4\u00e7e \"dolce\"\n \u00f6 - f\u00f6a \"favola\" - \u00f6x\u00e9lli \"uccelli\" - p\u00f6so \"stant\u00eco, raffermo\" - p\u00f6 \"po' (apocope di poco)\"\nA vocale u.\nA vocale u, d\u00eeta \"u\" fran\u00e7eize (pronon\u00e7ia /y/), a no l'\u00e9 prezente inte l'italian: a se pronun\u00e7ia into m\u00e6ximo moddo into qu\u00e6 i fran\u00e7eixi dixan \"menu\". A du\u00e2ta a peu \u00ease c\u00f9rta (pr\u00f2pio comme inta p\u00f2ula \"c\u00f9rto\") \u00f2 longa (scr\u00eeta \u00fb) in ac\u00f2rdio co-a regola in sci\u00e2 du\u00e2ta d\u00eeta al'in\u00ec\u00e7io. Se se tr\u00eauva in sci\u00e2 fin da par\u00f2lla a l'\u00e9 senpre t\u00f2nica. Gh'\u00e9 per\u00f2 doe ece\u00e7io\u00ecn: si-\u00e2 letia \"u\" a l'\u00e9 scr\u00eeta apr\u00eauvo a \"q\", \u00f2p\u00fb a l'\u00e9 parte do ditongo \"\u00f2u\"/\"ou\", al\u00f4a a pronon\u00e7ia a l'\u00e9 comme u italiann-a (quande \"quando\", mangi\u00f2u \"mangiato\", s\u00e9lou \"sedano\")\nO ditongo \u00f2u.\nO ditongo \u00f2u, tipico do zeneize, o se pronun\u00e7ia marcando a \"o\" av\u00e8rta e dixendo veloce a \"u\" italiann-a. O se deuvia"}
{"id": "1420", "revid": "12052", "url": "https://lij.wikipedia.org/wiki?curid=1420", "title": "Accenti e \u00e4tri segni", "text": "O zeneise, a lengua de vocali, o l'ha pe forsa de complicassioin in ti accenti e in ti \u00e4tri segni. Voendof\u00e2 a-a sped\u00efa, e c\u00f6se ci\u00fb importanti son queste ch\u00ec sotta. Se no, beseugna and\u00e2se a l\u00ebze a pagina doppo."}
{"id": "1421", "revid": "22", "url": "https://lij.wikipedia.org/wiki?curid=1421", "title": "Accenti e aetri segni", "text": ""}
{"id": "1422", "revid": "12052", "url": "https://lij.wikipedia.org/wiki?curid=1422", "title": "Tutto \u00f2 quaexi in sc\u00ef accenti", "text": "Pe questa espoxission, convegne arregord\u00e2 che l'accento o peu \u00ebse tonico e fonico.\nO zeneise o gh'ha quattro accenti fonici: ac\u00fbto, grave, circonflesso e i du\u00ee punti (\u00f2 dierexi).\nAccento ac\u00fbto: \u00e9 - \u00f3.\nL'accento ac\u00fbto o l'\u00e9 sempre tonico; o peu \u00ebse segn\u00f2u se se veu mostr\u00e2 dove cazze l'accento.\nAccento grave: \u00e0 - \u00e8 - \u00ec - \u00f2 - \u00f9.\nL'accento grave o l'\u00e9 sempre tonico; o peu \u00ebse segn\u00f2u se se veu mostr\u00e2 dove cazze l'accento. O va sempre deuvi\u00f2u in sc\u00eb parolle con ci\u00fb de 'na scillaba che finiscian co-a vocale accent\u00e4 - trap\u00e0n, \"trapano\" - caff\u00e8 - cosc\u00ec - per\u00f2 - scucuzz\u00f9, (\"pasta per minestrone a pezzi quasi sferici\").\nAccento circonflesso: \u00e2 - \u00ea - \u00ee - \u00f4.\nL'accento circonflesso o l'\u00e9 sempre tonico. O serve a allungh\u00ee e vocali a-a fin de 'na parolla, de spesso quande, confrontando con l'italian, a l'\u00e9 cheita l'\u00fbrtima scillaba (apocope) - samp\u00e2, \"zampata\" - mest\u00ea, \"mestiere\" - staff\u00ee, \"staffile\", \"sferza\" - am\u00f4, \"amore\".\nO caxo da \u00fb.\n\u00fb o l'indica o son \"u\" fran\u00e7eise, ch'o no l'\u00e9 presente inte l'italian, e o se pronun\u00e7ia in to maeximo moddo in to quae i fran\u00e7eixi dixan \"menu\".\nDu\u00ee punti: \u00e4 - \u00eb - \u00ef - \u00f6 - \u00fc.\nI du\u00ee punti \u00f2 dierexi peuan \u00ebse 'n accento tonico opp\u00fbre no - b\u00e4gio, \"sbadiglio\" - c\u00e4dion, \"calderone\".&lt;br&gt;\nServan a allungh\u00ee e vocali in to m\u00ebzo de 'na parolla, de spesso quande, confrontando con l'italian, se rileva ch'a l'\u00e9 cheita \u00f2 'na consonante \u00f2 'na scillaba (sincope) - c\u00e4ro, \"carro\" - m\u00ebzo, \"mezzo\" - dr\u00efto, \"dritto\" - t\u00f6a, \"tavola\".\n- c\u00f6, \"con il\", \"col\", \"con lo\"; d\u00e4, \"dalla\"; p\u00eb, \"per le\"; sci\u00e4, \"sulla\"; sci\u00f6, \"sul\", \"sullo\"; sc\u00ef, \"sui\", \"sugli\".&lt;br&gt;\n- c\u00f4 \"colore\", d\u00e2 \"dare\", p\u00ea \"piede\", sci\u00e2 \"ella\" opp. \"signora\", sci\u00f4 \"fiore\" opp. \"signore\", Sc\u00ee \"Siro\", l\u00f6 \"loro\", m\u00e4 \"male\" (nome e avverbio), p\u00e4 \"pare\" e \"sembra\", di\u00e4 \"dir\u00e0\", d\u00e4 \"dar\u00e0\" (verbo), s\u00e4 \"sar\u00e0\", l\u00f4 \"lupo\", m\u00e2 \"mare\", p\u00e2 \"paio\", di\u00e2 \"ditale\", d\u00e2 \"dare\", s\u00e2 \"sale\".&lt;br&gt; \n- \u00e4 = a-o posto de \"a-a\", \"alla\".&lt;br&gt;\n- c\u00f6 = a-o posto de \"co-o \", \"con il\", \"col\", \"con lo\"&lt;br&gt;\n- d\u00e4 = a-o posto de \"da-a\", \"dalla\"&lt;br&gt;\n- n\u00eb = a-o posto de \"ne-e\", \"nelle\" (antiquato)&lt;br&gt;\n- p\u00eb = a-o posto de \"pe-e\", \"per le\"&lt;br&gt;\n- sci\u00e4 = a-o posto de \"sce-a\", \"sulla\"&lt;br&gt;\n- sci\u00f6 = a-o posto de \"sce-o\", \"sul\", \"sullo\"&lt;br&gt;\n- sc\u00ef = a-o posto de \"sce-i\", \"sui\", \"sugli\".&lt;br&gt;"}
{"id": "1423", "revid": "1144", "url": "https://lij.wikipedia.org/wiki?curid=1423", "title": "Tutto \u00f2 qauexi in sci accenti", "text": ""}
{"id": "1424", "revid": "12052", "url": "https://lij.wikipedia.org/wiki?curid=1424", "title": "E consonanti", "text": "E consonanti b e p.\nComme in italian, a scr\u00eft\u00fba zeneise tradissionale a veu che, quande serve, e consonanti b e p seggian preced\u00fbe da-a lettera \"m\", anche se in zeneise o son o l'\u00e9 de longo e sensa d\u00fbbbio quello da \"n\". Provae \u00fbn p\u00f6 a d\u00ee combo colombo, colomba \u00f2 campo.\nA consonante \u00e7.\nA consonante \u00e7 a va pronun\u00e7i\u00e4 comme a \"s\" de sacco (\u00e7inque, re\u00e7ita se pronun\u00e7ian sinque, resita); a va deuvi\u00e4 solo davanti a-e vocali \"e\" e \"i\" in te scillabe che in to corrispondente italian gh'han \"ce\" e \"ci\".\nQuaexi sempre a l'\u00e9 sencia - ri\u00e7etta - parte\u00e7ip\u00e2\nma a peu \u00ebse doggia asc\u00ec - a\u00e7\u00e7ende - a\u00e7\u00e7ett\u00e2 - a\u00e7\u00e7iment\u00e2 provocare, istigare\nDavanti a-e vocali \"a\", \"o\", \"u\" a l'\u00e9 sostitu\u00efa da \"ss\" - brasso braccio (err\u00f4 bra\u00e7\u00e7o) - abbrass\u00e2 abbracciare (err\u00f4 abbra\u00e7\u00e7\u00e2)\nIn ti verbi a peu \u00ebse sostitu\u00efa da-a \"s\" - vin\u00e7e vincere \u00f2 vinse, ma vinsan vincono\nA no va deuvi\u00e4, a-o posto da \"s\", in ta primma personn-a plurale di verbi riflessivi - se lavemmo (err\u00f4 \u00e7e lavemmo) - se vedemmo (err\u00f4 \u00e7e vedemmo)\nO digramma gl.\nO digramma gl, ch'o marca o son italian da parolla \"famiglia\", o no l'existe in zeneise.\nDe spesso o gl italian o vegne reiso in zeneise co-a \"g\" sencia \u00f2 doggia - m\u00ebgio meglio - qu\u00e4gia quaglia - mogg\u00ea moglie - figgio figlio\nQuarche parolla, piggi\u00e4 dall'italian, a mantegne o gl, o quae, de spesso, o vegne pronun\u00e7i\u00f2u comme 'na \"l\" (elle) - sbaglio - sceglie scegliere\nE lettere \"g\" e \"l\" (elle) mantegnan o seu son in parolle comme glicine\nA consonante h.\nA consonante h a vegne deuvi\u00e4 in pochi caxi:\nA consonante n.\nA consonante n a gh'ha 'na pronun\u00e7ia de naso in te parolle che finiscian pe \"n\" - bibbin tacchino - pan pane\nDe spesso a cazze in parolle comme son, con, quande a parolla doppo a l'incomensa pe vocale - me so' accorto mi sono accordo (me son accorto) - co-a con la\nO gr\u00fbppo nn-.\nO gr\u00fbppo nn-, tipico do zeneise, o se pronun\u00e7ia de naso rinforsando e due \"n\" e arrembandole a-a vocale tonica ch'a vegne primma mentre a vocale ch'a vegne doppo a se pronun\u00e7ia do t\u00fbtto stacc\u00e4 - campann-a - penn-a pena - componn-an compongono\nA consonante s.\nA consonante s a se pronun\u00e7ia in du\u00ee moddi differenti: comme a \"s\" de casa \u00f2 comme a \"s\" de sacco. Anche ch\u00ec o Gismondi o ne d\u00e0 de regole.\nA se pronun\u00e7ia comme a \"s\" de casa\nA se pronun\u00e7ia comme a \"s\" de sacco\nO digramma sc.\nO digramma sc o se pronun\u00e7ia comme in ta parolla scena. \nE lettere sc son \u00fbn digramma\nO gr\u00fbppo scc.\nO gr\u00fbppo scc o l'\u00e9 form\u00f2u da du\u00ee soin distinti, quello do digramma \"sc\" de scena seguito da-a \"c\" de cilindro - sccetto schietto, puro - scciapp\u00e2 spaccare, dividere per lungo\nA consonante v.\nA consonante v a peu scent\u00e2.\nA Zena se peu d\u00ee: appreuvo \u00f2 appreuo dietro, di seguito, appresso - zoveno \u00f2 zoeno giovane - ecc.\nFeua de Zena se peu attrov\u00e2: votta \u00f2 otta \u00f2 \u00f6ta asc\u00ec volta - vorpe \u00f2 orpe volpe - vegni \u00f2 egni vieni - ecc.\nA consonante x.\nA consonante x a se pronun\u00e7ia comme a \"j\" fran\u00e7eise in te parolle jambon, jeton, joli. A no l'\u00e9 mai doggia e no beseugna f\u00e2la segu\u00ee da-a vocale \"i\" - dexe dieci - laxerto sgombro (pesce) - raxon ragione - xatta scodella, piatto fondo\nA consonante z (zitta).\nA consonante z a va pronun\u00e7i\u00e4 comme a \"s\" de casa, anche quande a l'\u00e9 doggia - m\u00ebzo mezzo - zimma favilla - dozze dodici - mazzo maggio\nDe spesso o zeneise o deuvia a z quande in ta corrispondente parolla italiann-a gh'\u00e9 a \"g\" de gita - Zena Genova - zenoggio ginocchio - z\u00ebo gelo - zenzia gengiva - zoveno giovane - roz\u00e2 rugiada\nVarie.\nQuande in zeneise gh'\u00e9 o son da \"s\" de casa e a parolla a gh'ha \u00fbn corrispondente italian no troppo diverso, se peu decidde se va deuvi\u00e4 a \"s\" \u00f2 a \"z\" ammiando a grafia da parolla italiann-a - meise - offeisa - paise - reusa rosa - \u00fbso\nDaeto che de spesso a \"g\" de gita in te parolle italiann-e a se rende in zeneise co-a \"z\" e che pe-a \"s\" a regola a l'\u00e9 quella scr\u00efta ch\u00ec de d'\u00e4to, \u00e9cco spieg\u00f2u o perch\u00e9 mi scrivo \"zeneise\", anche se a \"z\" e a \"s\" se pronun\u00e7ian a-o maeximo moddo.\nO son da \"z\" da parolla italiann-a \"zappa\" o no l'existe in zeneise. Quande serve, o zeneise o deuvia a lettera \"s\" de sacco sencia \u00f2 doggia - grassia grazia - finsion finzione - ossio ozio - sensa senza - sappa zappa"}
{"id": "1425", "revid": "12052", "url": "https://lij.wikipedia.org/wiki?curid=1425", "title": "E \u00fbrtime c\u00f6se", "text": "O, \u00f2.\n\"O\" o l'\u00e9 l'articolo determinativo maschile, ch'o va lez\u00fbo comme a \"u\" italiann-a c\u00fbrta \u2014 o m\u00e2 il mare \u2014 \"l\u00ea o mangia\" (egli mangia) \u00f2 a l'\u00e9 a congiunsion, ch'a va lez\u00fba comme a \"o\" italiann-a averta e c\u00fbrta \u2014 \"\u00f2 ti parli \u00f2 ti stae sitto\" (o parli o stai zitto).\n\u00dbnn-, \u00fbnna.\n\"\u00dbnn-a\" a l'\u00e9 a forma pronominale femminile do n\u00fbmero cardinale \"\u00fbn\" e a va pronun\u00e7i\u00e4 e scr\u00efta co-o gr\u00fbppo \"nn-\" \u2014 \"Ghe n'\u00e9 de for\u00e7inn-e? Ghe n'\u00e9 \u00fbnn-a\" (Ci sono delle forchette? Ce n'\u00e8 \u00fbna) \u00fbnna o l'\u00e9 segge l'articolo indeterminativo femminile, segge l'aggettivo numerale femminile de \"\u00fbn\"; de spesso o vegne scr\u00efto 'na \u2014 \"\u00fbnna for\u00e7inn-a\" opp\u00fbre \"'na for\u00e7inn-a\" (una forchetta)\n\u00dbn, du\u00ee, trei.\nIn zeneise i primmi trei n\u00fbmeri cardinali piggian o genere maschile e femminile.\nI numeri composti con \u00fbn no cangian genere \nI numeri composti con du\u00ee e trei cangian genere\nI n\u00fbmeri.\nO zeneise o forma i n\u00fbmeri composti inte questo moddo.\nco\u00e6 - qu\u00e6.\nSe dixan a-o maeximo moddo, ma"}
{"id": "1426", "revid": "2355", "url": "https://lij.wikipedia.org/wiki?curid=1426", "title": "E urtime cose", "text": ""}
{"id": "1427", "revid": "12052", "url": "https://lij.wikipedia.org/wiki?curid=1427", "title": "Da l'Italian a-o Zeneise", "text": "In quarche caxo gh'\u00e9 de regole pe pass\u00e2 da 'na parolla italiann-a a corrispondente parolla zeneise. Ammiemmo \u00fbn p\u00f6 quello che se peu d\u00ee.\nRegole.\nO Conrad Montpetit o proponn-e queste regole:"}
{"id": "1429", "revid": "12052", "url": "https://lij.wikipedia.org/wiki?curid=1429", "title": "Trenette co-o pesto", "text": "Prepara\u00e7i\u00f3n.\nLess\u00e6 in tanta \u00e6gua s\u00e2l\u00e0 (dovia poi che\u00fcxe e trenette) 100 grammi de c\u00f4rnetti, 2 o 3 patatte pel\u00e8 e tagg\u00e8 a t\u00f2cchi. \nQuande e verd\u00fbe sai\u00e0n qu\u00e6xi che\u00fbtte, vers\u00e6 300 grammi de trenette che mandi\u00e6 a-o puntin. \nScol\u00e6 insemme pasta e verd\u00fba e c\u00f4nd\u00ee co-o pesto e con qu\u00e0rche cugi\u00e2 de form\u00e0ggio piaxent\u00ecn (itali\u00e0n: \"parmigiano\") grat\u00f2u. "}
{"id": "1430", "revid": "12052", "url": "https://lij.wikipedia.org/wiki?curid=1430", "title": "Par\u00f2lle nostr\u00e6", "text": "O vocabol\u00e4io.\nA l'\u00e9 un'opinion diffusa che o vocabol\u00e4io o no segge un libbro da l\u00ebze, ma un ingombrante tomo da consult\u00e2 quande s'\u00e9 in te curve co-a lengua scr\u00efta. Eppure finn-a Gabriele D'Annunzio o l'aveiva l'abitudine de l\u00ebzilo pe rinfresc\u00e2 e arricch\u00ee o seu lescico. Def\u00e6ti ami\u00e2ndoghe drento, a-o vocabol\u00e4io, se ghe treuva un muggio de informassioin; e in ti recanti, dove i caratteri son ci\u00fb piccin, l\u00e0 son ascose e c\u00f6se ci\u00fb cujose che te mett\u00e0n a coae de continu\u00e2 a l\u00ebze e a \u00e7erc\u00e2.\nAnche noi\u00e4tri zeneixi gh'emmo i nostri vocabol\u00e4i, e ghe n'emmo tanti, compreizo l'urtimo \"Vocabolario delle Parlate Liguri\" in quattro parti, che poemo trov\u00e2 in A Compagna. Mi chi, per\u00f2, vorrieiva f\u00e2 riferimento a quello ci\u00fb famoso, a quello ch'o l'\u00e9 staeto defin\u00efo o \"corpus\" da nostra lengua zeneize: veuggio d\u00ee o \"Casaccia\". Questo vocabol\u00e4io o no l'\u00e9 o ci\u00fb antigo (perch\u00e9 quello ci\u00fb antigo o l'ha scr\u00efto Gioxeppe Oiv\u00ea (Giuseppe Oliviari) in to 1841), ma o l'ha sempre unna bella et\u00e6: a segonda edission ampli\u00e2 a l'\u00e9 do 1876 (un anno fa\u00e7ile da tegn\u00ee a mente). Ho vosci\u00fbo d\u00eeve l'et\u00e6 perch\u00e9 cosc\u00ec l'\u00e9 ci\u00e6o che o Zeneize do \"Casaccia\" o l'\u00e9 quello ch'o se parl\u00e2va tanti anni fa: l\u00ebzilo ancheu l'\u00e9 comme torn\u00e2 inderr\u00ea a un dialetto ci\u00fb antigo e meno contaggi\u00f2u dall'italian.\nSe ghe demmo un'euggi\u00e2 drento, proprio primma de arriv\u00e2 \u00e4 vocale \u00abA\u00bb o sci\u00f4 \"Casaccia\" o n'avverte ch'o segna con unna croxe quelle parolle che no gh'han 'na precisa corrispondensa in italian. Ammi\u00e6 ben: no son parolle che son solo diverse dall'italian (comme \"deslengu\u00e2se\", ch'a veu d\u00ee \"liquefarsi\"), ma son parolle che pe d\u00eele in italian ghe veu tutta 'na frase, 'na spiegassion completa. Alloa queste son parolle sccette da nostra lengua, quelle che mi ciammi\u00e6 \"parolle nostr\u00e6\". Ammiemole un po' insemme fi\u00e2ndose de indicassioin ch'o n'ha lasci\u00f2u o sci\u00f4 \"Casaccia\".\nA primma cujoxitae a l'\u00e9 conseguensa do f\u00e6to che \u00e4 fin dell'eutto\u00e7ento, quande o \"Casaccia\" o l'\u00e9 st\u00e6to compil\u00f2u, o viaggi\u00e2 o l'ea fadiga e scomodit\u00e6 e no gh'ea n\u00e9 radio n\u00e9 televixon. Cosc\u00ec trovemmo tra e parolle nostr\u00e6 o \"pesto\", che o conosce finn-a i foresti, a \"prescinseua\", che aoa a l'\u00e9 missa in te 'na sc\u00e0toa e cacci\u00e2 in te 'n canto de 'n \"supermerc\u00f2u\", e a reginn-a de insalatte o \"capp\u00f4n magro\", che pe accatt\u00e2lo ghe veu e stacche grasce. Ma a l'\u00e9 'na parolla nostr\u00e2 anche l\"'arzillo do m\u00e2\", quell'\u00f6d\u00f4 m\u00e6n ch'o rescioa e ch'o fa ancon ci\u00fb gustoso o nostro pescio de scheuggio, se se riesce a trov\u00e2lo fresco!\nPe no f\u00e2ne pass\u00e2 a co\u00e6 de mangi\u00e2, o sci\u00f4 \"Casaccia\" o ne sovven do \"prebuggi\u00f4n\", 'na mescci\u00fba de ortaggi: gi\u00e6e, gagge ('na specie de c\u00f6i garb\u00fbxi), porsemmo e \u00e4tre erbette da cheuxe assemme a-o riso pe menestra; o ne informa che i funzi a funzetto e e articiocche all'inferno son mangi\u00e6 de Zena, cuxinn-a de casa nostra.\nMa f\u00e6 attenzion a-i bomboin, che son sci dosci de succao, ma son anche i ciocchi da campann-a da gexa che n'avvertan che sciorte a procescion. Se no, ve peu capit\u00e2 comme a quello figgeu che, asp\u00ebtando a nonna in sce-o ciass\u00e2 da gexa,\n\"da un banco d'amaretti e canestrelli\"&lt;br&gt;\n\"o se ferma co-i euggi l\u00ec a co\u00e2.\"&lt;br&gt;\n\"Ecco che arriva a nonna finalmente\"&lt;br&gt;\n\"co-a candeja in te man pe-a procescion;\"&lt;br&gt;\n\"a l'arriva de sprescia e un po' affann\u00e2.\"&lt;br&gt;\n\"- Balletta, l'\u00e0n z\u00e0 d\u00e6ti chi i bomboin?\"&lt;br&gt;\n\"E l\u00eb o risponde mezo ammagon\u00f2u:\"&lt;br&gt;\n\"- No me n'\u00e0n d\u00e6to a m\u00ec... no n'\u00f2 mangi\u00f2u.\"&lt;br&gt;\nCujos\u00e2ndo....\nCujos\u00e2ndo in s\u00e0 e in l\u00e0 se screuve anche che 'na personn-a agrodo\u00e7e o l'\u00e9 un nobile, ma a torsio e sensa un citto; e che i povei dell'Alb\u00e8rgo ean diti \"breg\u00f2uli\". Co-a parolla \"samaretta\" \u00f2 \"zabetta\" se indic\u00e2va pe desprexo 'na donna povea e vest\u00efa malamente. E un ch'o no l'ha co\u00e6 de travaggi\u00e2 de d'euv\u00e9i? O l'\u00e9 un \"affest\u00f2u\", perch\u00e9 pe l\u00eb ogni giorno o l'\u00e9 de festa. Mentre un tipo magro e secco comme un picco, tutto pelle e ossa, o l'\u00e9 ciamm\u00f2u \"s\u00ee-s\u00ee\". E forse pochi se immaginn-an che \"babolli\" o l'\u00e9 o nomme schersoso ch'o l'ea d\u00e6to ai confr\u00e6 de Compagnie mortu\u00e4ie quande, imbaccucc\u00e6 con cappa e cappusso pe no \u00ebse riconosci\u00fbi, andavan a assotterr\u00e2 i morti. D'\u00e4tra parte, i cappelloin no son quarche pasta c\u00f6 pin, ma son i Gesuiti, ciamm\u00e6 cosc\u00ec pe o seu grande cappello. E chi o sa o perch\u00e9 a un tipo ostin\u00f2u comme un m\u00fb se ghe d\u00efxe testardo comme \"casciscia\"...\nMa ghe n'\u00e9 anche pe-i figgeu! Sciccomme loi\u00e4tri son quelli che ne scuri\u00e0n via, quande l\u00f4 sai\u00e0n grendi e ni\u00e4tri v\u00ebgi, cosc\u00ec son d\u00efti \"scacciano\u00ee\". E ni\u00e4tri grendi se piggemmo a rivincita ciammando i ci\u00fb piccin, i urtimi nasci\u00fbi in casa, pe intendise quelli pin de vissi, con un nomme ch'o l'\u00e9 un programma: \"caga in n\u00efo\".\nUn'\u00e4tra parolla nostr\u00e2 a l'\u00e9 \"m\u00e9izao\", che o l'\u00e9 'na specie de gran mandillo, stamp\u00f2u con disegni color\u00e6, che e donne liguri de bassa condission sociale portavan in sce-e spalle. Aoa o m\u00e9izao o se deuvia pe decor\u00e2 e muagie de stanse e o se ciamma \"mesero\" \u00f2 \"mezzaro\" in italian. E gh'\u00e9 anche l\"'\u00f6ffizieu\", un \u00e7erin ar\u00ebl\u00f2u che i figgeu a\u00e7\u00e7endeivan in to giorno di morti. E no se peu parl\u00e2 de parolle nostr\u00e6 sensa nomin\u00e2 a \"creusa\", quella stradetta streita tra doe muage, che proprio a no l'ha 'na tradussion in italian - l'\u00e9 st\u00e6to proposto de trad\u00fbla \"crosa\".\nAnche in ti verbi s'asconde de parolle nostr\u00e6. Quande se ciamma 'na personn-a non pe nomme, ma scigoandoghe de derr\u00ea, ebben in Zeneize se dixe con unna sola parolla: \"si\u00e2\" a quella personn-a. Ancon, \"avvox\u00e2\" unna personn-a significa daghe famma, f\u00e2ne corr\u00ee o bon nomme; tant'\u00e9 v\u00eba che o d\u00efto \u00abavvox\u00e6me che s\u00f6 d\u00fbxe\u00bb o ne lascia intende che, a son de parl\u00e2ne ben, un o peu divent\u00e2 famoso anche sensa nisciun merito.\nE ghe ne saieiva ancon da d\u00ee e da cont\u00e2, ma se veuggio \"and\u00e2 comme o scento\", parolla nostr\u00e2 pe indic\u00e2 'na gran velocit\u00e6, me resta solo da mensun\u00e2 o \"P\u00e4xo\", ch'o no l'\u00e9 un palassio qualunque, ma, comme tutti semmo, o l'\u00e9 proprio o Palasso Ducale, dove se trasferiemo co-a A Compagna."}
{"id": "1432", "revid": "10132", "url": "https://lij.wikipedia.org/wiki?curid=1432", "title": "A compagnia di Caravana", "text": "Descri\u00e7ion e st\u00f6ia.\nA Compagnia di Caravana, fond\u00e2 into 1340 e desfaeta into 1952, a l'\u00ea a-o centro da st\u00f6ia do travaggio into p\u00f2rto de Zena che - d\u00f2ppo a lezze Cavour do 1851 pe tutel\u00e2 o minimo salariale - o contava za, into 1900, ci\u00f9 de settemia lao\u00e0nti, organizz\u00e6 in lighe de travaggio."}
{"id": "1433", "revid": "12052", "url": "https://lij.wikipedia.org/wiki?curid=1433", "title": "Mario Dagnin", "text": "Se quarche zeneise appascion\u00f4u de caccia o se trovesse pe c\u00e4xo a pass\u00e4 da-o \u00abRicchetto\u00bb a-o Castellasso, o ci\u00f9 in sci\u00f9, segge in sci\u00e4 \u00abPosta Grande\u00bb o a-e \u00abBaracche\u00bb (basta che no derr\u00fbe) in te \u00fbn di sci\u00f9 diti posti o l'avi\u00e2 de seg\u00fbo l'occaxi\u00f4n d'attroaghe o \u00abMarieto\u00bb - all'anagrafe Mario Dagnino.\nO sentie\u00ec parl\u00e0 de chen, e o ve di\u00e2 in propoxito - scibben che tanti zueni aggian o ballin pe i chen da ferma, c\u00f6sa senz'atro bella - che o m\u00eagio can o l'\u00e8 quello che o guidda \u00f6tre save\u00ec ferm\u00e4. Queste due qualitae son naturalmente in quelli che sentan un'istintiva obbedienza verso o padron. E o continui\u00e0:\n\u00abIn quanto a ti\u00e0 sci\u00f9 o can, no gh'\u00e9 barba d'ommo ch'o posse f\u00e4lo bon, se primma a moae a no g'ha daeto o \u00abnaso\u00bb. Se a natua do can a l'ha tutti i requixii che a caccia a richiede, l'ommo o deve st\u00e0 ben attento a mantegn\u00ec in esercizio de obbedienza a bestia, segge quande o v\u00e4 a caccia, segge con lunghe e frequenti passeggiate e o deve impedighe de corr\u00ee appr\u00eauvo a-i gatti e de f\u00e2 quante p\u00eau \u00ebse dannoso a-o s\u00f2 sviluppo de bravo can da caccia. Se un can o ferma a duxento metri, poe\u00ec st\u00e2 seg\u00fbi, che so moae a l'ha faeto bon, no \u00f4 cacci\u00f4u! Tanti anni fa aveivo 'na cagna de quattro meixi ch'a n'ha faeto ammass\u00e0 no so quante pernixi, eppure mi no gh'aveivo insegn\u00f4u; a l'\u00e9a l\u00e9 ch'a me port\u00e2va!\u00bb\nGh\u00e8 quarchedun ch'o credde che i \u00abpel\u00eaujanti\u00bb pelleuiante: o s\u00fbnn\u00f2u da pelleuia seggian di cacciue\u00ec da oxelletti e p\u00e8 quello che me riguarda posso d\u00ee che se sbaglian. Mi son staeto cacci\u00f4u profescionista fin dall'etae de dixiott'anni e andavo con i m\u00ebgio cacci\u00f4e\u00ec da can.\nFra i tanti posso nomin\u00e2ve i sci\u00f6i Nino Marcheize da Vacuum, Can\u00e9 de Sant'Agata (capo caccia do Marcheize Raggio) e ho partecipo\u00f9 a-e \u00abbattue\u00bb in Garbagna, in ta Valle do Penice e in tante \u00e4tre parti. A-e levri no ghe d\u00e2vimo importanza, scibben che queste possan \u00ebse i trofei di cacci\u00f4e\u00ec, perch\u00e8 ti\u00e2vimo solo a-e beccasse e a-e pernixi.\nO vero cacci\u00f4u, segge d\u00efto ciaeo, o t\u00eea quande a pernixe a piggia o x\u00eauo, e scic\u00f4mme o can o l'\u00e8 intelligente, o no stimma o cacci\u00f4u ch'o t\u00eea quande l'\u00f6xelli o l'\u00e8 in taera, cosc\u00ec comme o cavallo o no stimma o cavaliere ch'o batte m\u00e2 a sella.\nRitornando \u00e4 \u00abpel\u00eauja\u00bb ve di\u00f4 che gh'\u00e8 i \u00f6xelli che creddan e quelli che no creddan. Fra i primmi gh'\u00e8 e \u00abgrivee\u00bb \u00abalauda arvensis\u00bb uccello del genere delle Allodole in special moddo, poi i \u00abciataroin\u00bb. \u00abemberiza miliaria\u00bb uccello del genere delle Emberize I \u00e4tri (e son tanti) scibben che se imite o so canto, no se fian e no v\u00ebgnan.\nTutt'assemme \u00f4 sentie\u00ec imit\u00e0 a \u00abgrivea\u00bb a \u00abcalandra\u00bb, \u00aballauda calandra\u00bb uccello del genere delle Allodole o \u00abfringuello\u00bb, o \u00abciataron\u00bb e tanti atri, e ve pari\u00e0 quaexi imposcibile che da \u00fbn pomeletto de latton ghe posse sciort\u00ec di canti d'\u00f6xelli cosc\u00ec perfetti.\nTra un canto e l'atro o ve parli\u00e0 do Ciara, do Bastian, do Michelin o Marm\u00e2, do Cioci e do Bazarin, tutti \u00abpel\u00eaujanti\u00bb che ormai son in \u00e7e a impar\u00e2 o canto di Angei.\nE finarmente quande o canto da \u00ablodua\u00bb ch'a piggia o x\u00eauo, o gorgheggi\u00e2 d\u00e4 s\u00eau \u00abpel\u00eauja \u00bb magica, no pori\u00e8\u00ec f\u00e2 a meno de \u00efs\u00e2 i \u00eauggi verso o \u00e7e, in quello bl\u00eau, dove avie\u00ec l'ill\u00fbx\u00f4n de veddila sbatte e ae."}
{"id": "1436", "revid": "12052", "url": "https://lij.wikipedia.org/wiki?curid=1436", "title": "Com\u00fbni da Region Liguria", "text": "I com\u00fbni da Region Lig\u00f9ria.\nInta Lig\u00f9ria gh\u2019\u00e8 234 com\u00fbni:&lt;br&gt;\n67 inta \u00c7itt\u00e6 metropolitann-a de Z\u00eana (\"Genova\")&lt;br&gt;\n66 inta provinsa de Imperia (\"Imperia\")&lt;br&gt;\n32 inta provinsa dea Sp\u00e8za (\"La Spezia\")&lt;br&gt;\n69 inta provinsa de Sann-a (var.: Savonn-a; it.: \"Savona\")&lt;br&gt;\n\u00c7itt\u00e6 metropolitann-a de Z\u00eana (ecs Provinsa de Zena).\nArenzano: Arensen (var.: Rensen, Aensen, Ins\u00ebn) &lt;br&gt;\nAvegno: Av\u00ebgno (var.: A\u00e9gno)&lt;br&gt;\nBargagli: Bargaggi&lt;br&gt;\nBogliasco: Boggiasco&lt;br&gt;\nBorzonasca: Borsonasca&lt;br&gt;\nBusalla: Busalla&lt;br&gt;\nCamogli: Camoggi&lt;br&gt;\nCampo Ligure: Campo (ant.: Campofreido; ancheu: Campo Ligure)&lt;br&gt;\nCampomorone: Campomon&lt;br&gt;\nCarasco: Carasco (var.: C\u00e4sco)&lt;br&gt;\nCasarza Ligure: Casarsa&lt;br&gt;\nCasella: Casella&lt;br&gt;\nCastiglione Chiavarese: O Castiggion&lt;br&gt;\nCeranesi: \u00c7iannexi&lt;br&gt;\nChiavari: Ci\u00e4vai&lt;br&gt;\nCicagna: Cicagna&lt;br&gt;\nCogoleto: Cogoeuo (var.: Cogh\u00eauo)&lt;br&gt;\nCogorno: Cogorno&lt;br&gt;\nCoreglia Ligure: Co\u00ebgia&lt;br&gt;\nCrocefieschi: A Croxe&lt;br&gt;\nDavagna: D\u00e4gna&lt;br&gt;\nFascia: Fascia&lt;br&gt;\nFavale di Malvaro: Fav\u00e2&lt;br&gt;\nFontanigorda: Fontanegorda&lt;br&gt;\nGenova: Zena&lt;br&gt;\nGorreto: Goreio&lt;br&gt;\nIsola del Cantone: L\u2019Is\u00f6a do Canton&lt;br&gt;\nLavagna: Lavagna&lt;br&gt;\nLeivi: Leivi&lt;br&gt;\nLorsica: L\u00f2rsega&lt;br&gt;\nLumarzo: Lumarso&lt;br&gt;\nMasone: Mason (var.: Maxon, Mazzon)&lt;br&gt;\nMele: M\u00ea&lt;br&gt;\nMezzanego: Mez\u00e0nego&lt;br&gt;\nMignanego: Mignanego&lt;br&gt;\nMoconesi: Moconexi&lt;br&gt;\nMoneglia: Monegia (var.: Moneggia)&lt;br&gt;\nMontebruno: Montebrun&lt;br&gt;\nMontoggio: Monteuggio&lt;br&gt;\nNe: N\u00e9&lt;br&gt;\nNeirone: Neion&lt;br&gt;\nOrero: O\u00ea&lt;br&gt;\nPieve Ligure: A Ceive de S\u00f6i&lt;br&gt;\nPortofino: Portofin&lt;br&gt;\nPropata: Prop\u00e2&lt;br&gt;\nRapallo: Rapallo&lt;br&gt;\nRecco: Recco&lt;br&gt;\nRezzoaglio: Rezoaggi (var.: Rosagni)&lt;br&gt;\nRonco Scrivia: Ronco&lt;br&gt;\nRondanina: Rondaninn-a&lt;br&gt;\nRossiglione: Roscigion&lt;br&gt;\nRovegno: Roegno&lt;br&gt;\nSan Colombano Certenoli: San Comban&lt;br&gt;\nSanta Margherita Ligure: Santa Margaita&lt;br&gt;\nSanto Stefano d`Aveto: San Steva d\u2019Aveto (var.: San St\u00ea)&lt;br&gt;\nSant`Olcese: Sant\u2019Or\u00e7eise&lt;br&gt;\nSavignone: Savignon&lt;br&gt;\nSerra Ricco`: A S\u01fdra (var.: Ricc\u00f2)&lt;br&gt;\nSestri Levante: Sestri Levante&lt;br&gt;\nSori: S\u00f6i&lt;br&gt;\nTiglieto: O Tilieto&lt;br&gt;\nTorriglia: Torriggia&lt;br&gt;\nTribogna: Trebeugna&lt;br&gt;\nUscio: Aosci&lt;br&gt;\nValbrevenna: Valbrevenna&lt;br&gt;\nVobbia: Obbia&lt;br&gt;\nZoagli: Zoaggi&lt;br&gt;\nProvinsa de Imperia (Ineja / P\u00f2rto Mori\u00e7io).\nAirole: Air\u00f6e &lt;br&gt;\nApricale: Avrig\u00e2&lt;br&gt;\nAquila di Arroscia: Aquila&lt;br&gt;\nArmo: Armo&lt;br&gt;\nAurigo: Aorigo&lt;br&gt;\nBadalucco: B\u00e4uco&lt;br&gt;\nBaiardo: Baiardo&lt;br&gt;\nBordighera: A Bordighea&lt;br&gt;\nBorghetto d`Arroscia: O Borghetto (Arroscia)&lt;br&gt;\nBorgomaro: Borgom\u00e2&lt;br&gt;\nCamporosso: Camporosso&lt;br&gt;\nCaravonica: Cair\u00f2nega&lt;br&gt;\nCarpasio: Carpaxe&lt;br&gt;\nCastel Vittorio: O Cast\u00ea&lt;br&gt;\nCastellaro: O Castell\u00e2&lt;br&gt;\nCeriana: \u00c7eriana&lt;br&gt;\nCervo: O \u00c7ervo&lt;br&gt;\nCesio: Cexi&lt;br&gt;\nChiusanico: Ciusanego &lt;br&gt;\nChiusavecchia: Ciusavegia (var.: Ciugiavegia) &lt;br&gt;\nCipressa: \u00c7ipressa &lt;br&gt;\nCivezza: \u00c7ivessa &lt;br&gt;\nCosio di Arroscia: Coxe &lt;br&gt;\nCostarainera: A C\u00f2sta &lt;br&gt;\nDiano Arentino: Dian Arentin &lt;br&gt;\nDiano Castello: Dian Castellu&lt;br&gt;\nDiano Marina: A Maina (var.: A Maina de Dian) &lt;br&gt;\nDiano San Pietro: San P\u00ea (var.: Dian San P\u00ea) &lt;br&gt;\nDolceacqua: Dossaiga (var.: Dursaiga, D\u00easaigua, Do\u00e7e\u00e6gua) &lt;br&gt;\nDolcedo: O Dosseo (var.: Dolc\u00ebo, Dolcedo) &lt;br&gt;\nImperia (Oneglia / Porto Maurizio): Imperia (Ineja / P\u00f2rto Mori\u00e7io) &lt;br&gt;\nIsolabona: L'Isora (var.: L'Is\u00f6a-bonn-a) &lt;br&gt;\nLucinasco: Luxinasco &lt;br&gt;\nMendatica: Mendaiga &lt;br&gt;\nMolini di Triora: I Moin &lt;br&gt;\nMontalto Ligure: Montaoto &lt;br&gt;\nMontegrosso Pian Latte: Montegr\u00f2sso Cian de Laite &lt;br&gt;\nOlivetta San Michele: L\u2019Aoriveta &lt;br&gt;\nOspedaletti: Spiareti &lt;br&gt;\nPerinaldo: Preinaodo &lt;br&gt;\nPietrabruna: Prebuna (var.: Pr\u00ecabrunn-a) &lt;br&gt;\nPieve di Teco: \u00c7eie &lt;br&gt;\nPigna: Pigna &lt;br&gt;\nPompeiana: Pompeiana &lt;br&gt;\nPontedassio: O Pontedasce &lt;br&gt;\nPornassio: Pornasce &lt;br&gt;\nPrela`: Prel\u00e0 &lt;br&gt;\nRanzo: Ranso &lt;br&gt;\nRezzo: Resso &lt;br&gt;\nRiva Ligure: Riva de Taggia &lt;br&gt;\nRocchetta Nervina: A Rocheta &lt;br&gt;\nSan Bartolomeo al Mare: San Bertom\u00ea do \u00c7ervo &lt;br&gt;\nSan Biagio della Cima: San Giaixu ra \u00c7ima &lt;br&gt;\nSan Lorenzo al Mare: San Loenso (comun) &lt;br&gt;\nSanremo: San Remo &lt;br&gt;\nSanto Stefano al Mare: San Steva a M\u00e2 &lt;br&gt;\nSeborga: A Seborca &lt;br&gt;\nSoldano: O Saudan (var.: Soldan) &lt;br&gt;\nTaggia: Taggia &lt;br&gt;\nTerzorio: O Tresseu &lt;br&gt;\nTriora: Tri\u00eaua &lt;br&gt;\nVallebona: Valeb\u00f2na &lt;br&gt;\nVallecrosia: Valecreusa &lt;br&gt;\nVasia: Vax\u00eca &lt;br&gt;\nVentimiglia: Vintimiggia (var.: Ventimiggia) &lt;br&gt;\nVessalico: Vesarco &lt;br&gt;\nVilla Faraldi: V\u00eclla Far\u00f2di &lt;br&gt;\nProvinsa dea Sp\u00e8za.\nAmeglia: Amegia &lt;br&gt;\nArcola: Arc\u00f2a &lt;br&gt;\nBeverino: Bevein &lt;br&gt;\nBolano: Bolan &lt;br&gt;\nBonassola: Bonasseua &lt;br&gt;\nBorghetto di Vara: O Borgheto (Vara) &lt;br&gt;\nBrugnato: Brign\u00ea &lt;br&gt;\nCalice al Cornoviglio: Calice &lt;br&gt;\nCarro: O C\u00e4ro &lt;br&gt;\nCarrodano: Careu &lt;br&gt;\nCastelnuovo Magra: Castarn\u00f2 &lt;br&gt;\nDeiva Marina: Deiva &lt;br&gt;\nFollo: Folo &lt;br&gt;\nFramura: Framua &lt;br&gt;\nLa Spezia: A Sp\u00e8za &lt;br&gt;\nLerici: Lerze &lt;br&gt;\nLevanto: Levanto &lt;br&gt;\nMaissana: Maissann-a &lt;br&gt;\nMonterosso al Mare: Monterosso &lt;br&gt;\nOrtonovo: Ort\u00ebneuo &lt;br&gt;\nPignone: Pignon &lt;br&gt;\nPortovenere: P\u00f2rtivene &lt;br&gt;\nRicco` del Golfo di Spezia: Ric\u00f2 &lt;br&gt;\nRiomaggiore: Rimaz\u00f2 &lt;br&gt;\nRocchetta di Vara: A Rocheta (Vara) &lt;br&gt;\nSanto Stefano di Magra: Santo Stefano Magra &lt;br&gt;\nSarzana: Sarzana &lt;br&gt;\nSesta Godano: A Sesta &lt;br&gt;\nVarese Ligure: Vaise Ligure &lt;br&gt;\nVernazza: Vernassa &lt;br&gt;\nVezzano Ligure: Vessan &lt;br&gt;\nZignago: Zign\u00e6go &lt;br&gt;\nProvinsa de Sann-a.\nAlassio: Arasce &lt;br&gt;\nAlbenga: Arbenga &lt;br&gt;\nAlbisola Superiore:D'\u00e4to d'Arbisseua &lt;br&gt;\nAlbissola Marina: A Moenn-a d'Arbisseua &lt;br&gt;\nAltare: L'Ata\u00ea (var.: Lat\u00ea e L'At\u00e8) &lt;br&gt;\nAndora: Andeua &lt;br&gt;\nArnasco: Arnasco &lt;br&gt;\nBalestrino: Barestin &lt;br&gt;\nBardineto: Berd\u00ebnei &lt;br&gt;\nBergeggi: Berzezzi &lt;br&gt;\nBoissano: Boinsan &lt;br&gt;\nBorghetto Santo Spirito: O Borghetto (San Spirto) &lt;br&gt;\nBorgio Verezzi: B\u00f2rzi e Veresso &lt;br&gt;\nBormida: Bormia &lt;br&gt;\nCairo Montenotte: Cairi &lt;br&gt;\nCalice Ligure: Carxi Ligure &lt;br&gt;\nCalizzano: Carizan &lt;br&gt;\nCarcare: Cancre &lt;br&gt;\nCasanova Lerrone: Casaneuva &lt;br&gt;\nCastelbianco: Castregianco &lt;br&gt;\nCastelvecchio di Rocca Barbena: Castrev\u00ebgio &lt;br&gt;\nCelle Ligure: \u00c7elle &lt;br&gt;\nCengio: Ceng\u00eb &lt;br&gt;\nCeriale: O \u00c7ej\u00e2 &lt;br&gt;\nCisano sul Neva: Cixan &lt;br&gt;\nCosseria: Cosceria &lt;br&gt;\nDego: O D\u00ea &lt;br&gt;\nErli: Erli &lt;br&gt;\nFinale Ligure: O Fin\u00e2&lt;br&gt;\nGarlenda: Garlenda &lt;br&gt;\nGiustenice: Giustexine &lt;br&gt;\nGiusvalla: Giusvala &lt;br&gt;\nLaigueglia: L\u2019Aigheuja &lt;br&gt;\nLoano: Leua &lt;br&gt;\nMagliolo: Majeu &lt;br&gt;\nMallare: M\u00e0llae &lt;br&gt;\nMassimino: Mascimin &lt;br&gt;\nMillesimo: Merexo &lt;br&gt;\nMioglia: Mieuja &lt;br&gt;\nMurialdo: Moriaodo &lt;br&gt;\nNasino: Naxin &lt;br&gt;\nNoli: N\u00f6i &lt;br&gt;\nOnzo: Onso &lt;br&gt;\nOrco Feglino: Orco e Fegin &lt;br&gt;\nOrtovero: Orto\u00ea &lt;br&gt;\nOsiglia: Oseria &lt;br&gt;\nPallare: Pal\u00ebre &lt;br&gt;\nPiana Crixia: A Ciana &lt;br&gt;\nPietra Ligure: A Pr\u00eca &lt;br&gt;\nPlodio: Ci\u00f2i &lt;br&gt;\nPontinvrea: O Ponte &lt;br&gt;\nQuiliano: Cuggi\u0153n &lt;br&gt;\nRialto: Riaoto &lt;br&gt;\nRoccavignale: R\u00f2cavign\u00e2 &lt;br&gt;\nSassello: Sasc\u00ea (var.: Ei Sasc\u00ea, Sascello) &lt;br&gt;\nSavona: Sann-a (var.: Savonn-a) &lt;br&gt;\nSpotorno: Spotorno &lt;br&gt;\nStella: A Steja &lt;br&gt;\nStellanello: Stenanelo &lt;br&gt;\nTestico: Testego &lt;br&gt;\nToirano: Toi\u00e0n &lt;br&gt;\nTovo San Giacomo: O T\u00f4 &lt;br&gt;\nUrbe: L'Orba &lt;br&gt;\nVado Ligure: Vo\u0153 &lt;br&gt;\nVarazze: V\u00e4ze &lt;br&gt;\nVendone: Vend\u00f9n &lt;br&gt;\nVezzi Portio: Vessi &lt;br&gt;\nVillanova d`Albenga: Villaneuva d'Arbenga&lt;br&gt;\nZuccarello: Sucar\u00ea"}
{"id": "1442", "revid": "12052", "url": "https://lij.wikipedia.org/wiki?curid=1442", "title": "Daulisjin-a daulisjian-a", "text": "Filastr\u00f2cca loc\u00e2le, segondo a tradi\u00e7ion \u00f2r\u00e2le da Val B\u00f3rmia.\nDaulisjin-a daulisjian-a.\nDaulisjin-a daulisjian-a&lt;br&gt;\nmezzu lin e mezza lan-a&lt;br&gt;\nmezza lan-a e mezzu lin&lt;br&gt;\n'r cavallu u n'\u00e8 in buscin&lt;br&gt;\ne 'r buscin u n'\u00e8 in cavallu&lt;br&gt;\ne pat\u00e0n u n'\u00e8 faiallu&lt;br&gt;\ne faiallu u n'\u00e8 pat\u00e0n&lt;br&gt;\ne ra levre a n'\u00e8 in can&lt;br&gt;\ne 'r can u n'\u00e8 ra levre&lt;br&gt;\ne re crave i n'sun peure&lt;br&gt;\ne re peure i n'sun crave&lt;br&gt;\ne re z\u00fccche i n'sun rave&lt;br&gt;\ne re rave i n'sun z\u00fccche&lt;br&gt;\ne re p\u00e8lle i n'sun pl\u00fczz\u00e8&lt;br&gt;\ne re pl\u00fczz\u00e8 i n'sun p\u00e8lle&lt;br&gt;\nre tr\u00fcte i n'sun ciap'lette&lt;br&gt;\ne re ciap'lette i n'sun sc-\u00fcir\u00e9&lt;br&gt;\ne i grilli i n'sun purz\u00e9."}
{"id": "1443", "revid": "12052", "url": "https://lij.wikipedia.org/wiki?curid=1443", "title": "Diu marmellu", "text": "\"Filastr\u00f2cca loc\u00e2le segondo a tradi\u00e7ion \u00f2r\u00e2le\".\nVariante da Val Bormia:&lt;br&gt;\nD\u00ec marmellu&lt;br&gt;\nd\u00ec sposellu&lt;br&gt;\nd\u00ec du di\u00e0&lt;br&gt;\nlecca piatti&lt;br&gt;\nsciacca pieuggi.\nVariante urbasca. In sci\u00e2 parl\u00e2 de l'Urba:&lt;br&gt;\nD\u00eegu mam\u00e9llu&lt;br&gt;\nd\u00eegu an\u00e9llu&lt;br&gt;\nd\u00eegu dig\u00e2&lt;br&gt;\nlecca murt\u00e2&lt;br&gt;\nsci\u00e0cca pegh\u00e9uggi.\nVariante valborber\u00ecnn-a:&lt;br&gt;\nDiu marmellu&lt;br&gt;\nspusu d'anellu&lt;br&gt;\nlungu de sp\u00e0&lt;br&gt;\nsciacca pip\u00f9&lt;br&gt;\ncaccilu in m\u00e0.\nVariante de Deiva, provinsa dea Speza:"}
{"id": "1444", "revid": "12052", "url": "https://lij.wikipedia.org/wiki?curid=1444", "title": "Se a li\u00e4za", "text": "Filastr\u00f2cca loc\u00e2le, segondo a tradi\u00e7ion \u00f2r\u00e2le.\n\"Se a li\u00e4za a'n me liazze\"&lt;br&gt;\n\"se a biscia a'n me murdesse\"&lt;br&gt;\n\"cantreiva tuttu u d\u00ec\"&lt;br&gt;\n\"di...di...di...di.\""}
{"id": "1445", "revid": "12052", "url": "https://lij.wikipedia.org/wiki?curid=1445", "title": "Una vota u iera un re", "text": "Filastr\u00f2cca loc\u00e2le, segondo a tradi\u00e7ion \u00f2r\u00e2le.\nUna vota u iera un re&lt;br&gt;\nrid\u00e8, bif\u00e8, bischetta e min\u00e8&lt;br&gt;\nch'u l'aveiva 'na figgia&lt;br&gt;\nridiggia, bifiggia, bischetta, miniggia\ne a figgia&lt;br&gt;\nridiggia, bifiggia, bischetta, miniggia&lt;br&gt;\na l'aveiva 'n usellu&lt;br&gt;\nridellu, bifellu, bischetta e minellu\ne l'usellu&lt;br&gt;\nridellu, bifellu, bischetta e minellu&lt;br&gt;\nu l'\u00e8 andou in un campo di gran&lt;br&gt;\nridan, bifan, bischetta e minan\ne u s'\u00e8 magiou tuttu u gran&lt;br&gt;\nridan, bifan, bischetta e minan&lt;br&gt;\ne u padron di quellu gran&lt;br&gt;\nridan, bifan, bischetta e minan\nu l'\u00e0 fattu pag\u00e0 tuttu u gran&lt;br&gt;\nridan, bifan, bischetta e minan&lt;br&gt;\na a figgia&lt;br&gt;\nridiggia, bifiggia, bischetta, miniggia."}
{"id": "1446", "revid": "12052", "url": "https://lij.wikipedia.org/wiki?curid=1446", "title": "Vaggu z\u00f9 da u rian", "text": "Filastr\u00f2cca loc\u00e2le segondo a tradi\u00e7ion \u00f2r\u00e2le.\nVaggu z\u00f9 da u rian&lt;br&gt;\ni treuveu in vezza-c\u00fc&lt;br&gt;\ni lev ra barba&lt;br&gt;\ni z\u00fczza 'r c\u00fc."}
{"id": "1447", "revid": "12052", "url": "https://lij.wikipedia.org/wiki?curid=1447", "title": "Daulagnun buttazzun", "text": "Filastr\u00f2cca loc\u00e2le segondo a tradi\u00e7ion \u00f2r\u00e2le.\nDaulagnun buttazzun&lt;br&gt;\ncaccia is't mattottu&lt;br&gt;\nlazz\u00fc an't'er cantun&lt;br&gt;\ndonde u i'\u00e8 in cagnun&lt;br&gt;\nchi fa \"bau bau bau\".\nVariante urbasca."}
{"id": "1449", "revid": "12552", "url": "https://lij.wikipedia.org/wiki?curid=1449", "title": "Av\u00ebgno", "text": "Av\u00ebgno \u00f2 A\u00ebgno (\"Avegno\" in italian) o l'\u00e8 'n com\u00fbne de 2.328 abitanti da provinsa de Zena.\nGe\u00f2grafia.\nO comune o se attreuva in Liguria inte l'entrot\u00e6ra de Recco a 27 km da Zena. \nAv\u00ebgno o fa parte da \"Comunit\u00e0 Montana Fontanabuona\" insemme \u00e4tri sezze com\u00fbni l\u00ecguri.\nSt\u00f6ia.\nAntigamente feudo da famiggia Malaspina. Primma do 1797 o l'ea localit\u00e6 do com\u00fbne de Aosci, compreiso inta Giurisdi\u00e7ion de Recco. Into 1797 co-a crea\u00e7ion da Repubbrica Ligure de Napoleon Bonaparte o com\u00fbne gh'avi\u00e0 'n'autonomia indipendente."}
{"id": "1459", "revid": "1211", "url": "https://lij.wikipedia.org/wiki?curid=1459", "title": "Rens\u00e9n", "text": "Rens\u00e9n (Arenzano in itali\u00e0n)o l'\u00e9 'n com\u00f9n de 11.624 abit\u00e0nti da prov\u00ecnsa de Z\u00eana, d\u00eeto \"Arens\u00e9n, Aens\u00e9n\" o \"Ins\u00e9n\" asc\u00ec.\nSport.\nPe-o zeugo do ball\u00f3n a gh'\u00e9 a squaddra de l'Arensen B\u00f2rgorosso."}
{"id": "1461", "revid": "12052", "url": "https://lij.wikipedia.org/wiki?curid=1461", "title": "Ortografia tradi\u00e7ion\u00e2", "text": "L'ortografia tradi\u00e7ion\u00e2 a l'\u00e9 st\u00e6ta a primma grafia adeuvi\u00e2 pe a trascri\u00e7ion do zeneize.\nCarateristiche.\nE voc\u00e2le.\nChi parla o zeneize o sa 'na c\u00f6sa: che o zeneize o l'\u00e9 a lengua de vocale. Qu\u00e6xi t\u00fbtte e difficolt\u00e6 nascian da-e vocale: comme van pronun\u00e7iae, comme van scr\u00efte e comme van lez\u00fbe. Ch\u00ec \u00e7erchi\u00f6 de mostr\u00e2 qu\u00e6 son e regole che deuvio mi pe scrive o zeneise; pe \u00ebse ci\u00fb ciaeo, no me importa de ripete a maexima c\u00f6sa in diversi p\u00f2sti.\nD\u00fcata.\nA \"d\u00fbata\" de 'na vocale a l'\u00e9 a d\u00fbata do son: e vocali lunghe d\u00fban qu\u00e6xi o doggio de vocali c\u00fbrte.\nSe in sci\u00e4 vocale o l'\u00e9 marc\u00f2u l'accento (\u00fb a fa eccession perch\u00e9 a rappresenta o son da \"u\" fran\u00e7eise) all\u00f4a l'accento o n'informa se a vocale a va d\u00efta lunga \u00f2 c\u00fbrta, averta \u00f2 serr\u00e4. In generale se in sci\u00e4 vocale o no l'\u00e9 marc\u00f2u nisci\u00fbn accento all\u00f4a:\nPe questo ch\u00ec sotta riporti\u00f6 solo i caxi de vocali con l'accento de d'\u00e4to.\nA.\nA vocale a a se pronun\u00e7ia comme in italian.\nE.\nA vocale e a l'ha du\u00ee soin: averto e serr\u00f2u; s'a no l'\u00e9 tonica, a vocale e a l'\u00e9 sempre serr\u00e4. O son averto o l'\u00e9 sempre c\u00fbrto e o peu \u00ebse segn\u00f2u con l'accento grave \"\u00e8\". Pe-o son lungo, averto e strascin\u00f2u, se deuvia a scr\u00eft\u00fba \"\u00e6\". O son serr\u00f2u o peu \u00ebse lungo, \"\u00eb\", \"\u00ea\", \u00f2 c\u00fbrto; quande o l'\u00e9 tonico o son c\u00fbrto o peu \u00ebse segn\u00f2u con l'accento ac\u00fbto \"\u00e9\".\nSon averto c\u00fbrto:.\n\u00e8 - caff\u00e8\nSon averto lungo:.\n\"\u00e6\" in m\u00ebzo da parolla o peu \u00ebse tonico - \"s\u00e6ximo\" - \"\u00e6gua\" - opp\u00fbre atono - \"p\u00e6gu\u00e2- imbri\u00e6gon\"\nin fin da parolla o l'\u00e9 de longo tonico: \u00e7itt\u00e6 - parl\u00e6 - m\u00e6\nSon serr\u00f2u c\u00fbrto:.\n\u00e9 - \"m\u00e9noa - o l'\u00e9\" "}
{"id": "1463", "revid": "60", "url": "https://lij.wikipedia.org/wiki?curid=1463", "title": "E vocali", "text": ""}
{"id": "1465", "revid": "1211", "url": "https://lij.wikipedia.org/wiki?curid=1465", "title": "Localit\u00e6 liguri feua da region", "text": "E localit\u00e6 liguri feua da region son p\u00e0isi, pe st\u00f6ia \u00f2 lengua, lig\u00e6 a-a Lig\u00fbria:\nMonego.\nO Principato de Monego o l'ha comme lengua co-uffi\u00e7i\u00e2, insemme a-o franseize, o monegasco che o l'\u00e8 'na parl\u00e2 ligure. Pe u nuvanta pe sentu u l\u00e8 u di(parl\u00e0) de Vintimiggia. A nu l'\u00e8 a lengua uffi\u00e7i\u00e2, per\u00f2 a l'\u00e8 a s\u00f2 lengua vea, quella de 'na v\u00f2tta, e a l'\u00e8 insegn\u00e2 in te sch\u00eaue asc\u00ec.\nFransa.\nLengue locali de tipo lig\u00fbre - \u00f2 mesci\u00e6 a tipi lig\u00fbri ma a base occitanica - se parlan inti \u00e7erti \u00e7entri da Val Roja, da Val Bevera e de Alpi Marittime; e antigamente in do\u00ec p\u00e0isi da Provensa.\nSardegna.\nGh'\u00e9 do\u00ee centri che parlan tabarch\u00ecn, 'n antigo dialetto l\u00ecgure zen\u00e9ize.\nPiemonte.\nInta Region Piemonte gh'\u00e9 di p\u00e0ixi e comu\u00ecn che son st\u00e6ti inta Provinsa de Zena scin a-o 1859, d\u00f2ppo co-a legge Rattazzi en pass\u00e6 a-a Provinsa de Lisciandria (italiano: Alessandria). In ass\u00e6 di sti p\u00e0ixi se parla - \u00f2 se parlava - l\u00ecgure \u00f2 dialetti de passaggio tra l\u00ecgure e piemonteize.\nEmilia.\nInte provinse de Pia\u00e7ensa e Parma gh'\u00e9 asc\u00ec di paisi con de lengue locali de tipo lig\u00fbre, pe exempio Ut\u00f9n (PC) e Bedonia (PR) \u00f2 ancon \u00e7erti \u00e7entri de l'erta valladda do Nure (PC).\nDe la da-o m\u00e2.\nInti p\u00f2sti chi o zeneize o l'\u00e9 scent\u00f2u."}
{"id": "1467", "revid": "12052", "url": "https://lij.wikipedia.org/wiki?curid=1467", "title": "Da San Fran\u00e7esco da Paola", "text": "Opera leti\u00e2ia in zeneize de Carlo Malinverni\n\"Da San Fransesco de Paola\".\nI &lt;br&gt;\nUnna g\u00ebxa, un convento, un gran ciass\u00e2, &lt;br&gt;\ncon quattro \u00e6rbo\u00ebti che no peuan scricch\u00ee, &lt;br&gt;\ne unna paxe da fratti; - o p\u00f2rto, o m\u00e2 &lt;br&gt;\n(p\u00f6so de Zena) l\u00ec sotta e depo\u00ec. &lt;br&gt;\nMi ghe vegno \u00f2gni tanto pe pass\u00e2 &lt;br&gt;\na gn\u00e0gnoa, pe no vedde e no sent\u00ee, &lt;br&gt;\n\u00ebse solo, rescio\u00e2me, e in sci\u00f4 m\u00e6 te\u00e2 &lt;br&gt;\ntesce o m\u00e6 verso co-o m\u00e6 p\u00f6co f\u00ee. &lt;br&gt;\nVeddo (\u00f2 stralabbio?) pe-i sent\u00ea de ville, &lt;br&gt;\npe-i viali di giardin, quande l'\u00e8 l'\u00f6a &lt;br&gt;\nche o s\u00f4 o tramonta e e creuse son tranquille, &lt;br&gt;\nombre che van e v\u00e9gnan: ven sci\u00f9 all\u00f6a &lt;br&gt;\nda unna creusa (e \u00e2 conoscio in m\u00ebzo \u00e0 mille) &lt;br&gt;\nadaxo, comme stanca, unna scign\u00f6a. &lt;br&gt;\nII &lt;br&gt;\nLuisa! - e mem\u00f6ie, \u00e0 gr\u00f2sse onde, ghe van &lt;br&gt;\n\u00e0 franze contra a-o cheu, contra a-o \u00e7ervello,&lt;br&gt; \ne sbatte, a-o s\u00f2 arriv\u00e2 de man in man, &lt;br&gt;\ncomme unna veia, intorno a-a testa o vello.&lt;br&gt; \nSon mem\u00f6ie d'un tempo z\u00e0 lontan, &lt;br&gt;\nquande a l'aveiva un f\u00f9rgao pe cavello, &lt;br&gt;\nquande poeti e pitto\u00ee, co-o baxaman, &lt;br&gt;\nmetteivan a-i s\u00f2 p\u00ea lira e pennello. &lt;br&gt;\nUn d\u00efva: bocchin d'\u00f6o, l'\u00e4tro: belli euggi: &lt;br&gt;\nl\u00ea a se cinciava e a se sciorbiva a l\u00f6de... &lt;br&gt;\nAh! pol\u00ebo maledetto e infami scheuggi. &lt;br&gt;\nNo ci\u00f9 canti, festin, c\u00f6se da matti... &lt;br&gt;\nma a sente ancon tutto l'am\u00ea d'unn'\u00f2de &lt;br&gt;\nmentre a vegne \u00e0 preg\u00e2 da-i p\u00f6vei fratti. &lt;br&gt;\nIII &lt;br&gt;\nQuande a mente a rinven, d\u00f2ppo un pittin, &lt;br&gt;\nda-a compascion pe-a \"bella Pravexinn-a\" &lt;br&gt;\necco unn'\u00e4tra Ombra, fra i \u00e7ipressi e i pin, &lt;br&gt;\nne-a paxe scio\u00efa da \"villa Giuseppinn-a\". &lt;br&gt;\nA pensa a-o s\u00f2 Ideale?...a-o s\u00f2 cammin?... &lt;br&gt;\na-a s\u00f2 casa da stradda Lomellinn-a?... &lt;br&gt;\nL'avesse vista o Poeta fiorentin &lt;br&gt;\no te \u00e2 p\u00f6sava in m\u00ebzo \u00e0 unna tersinn-a. &lt;br&gt;\nMancando nervi, cheu, \u00e0nima, mente, &lt;br&gt;\nchi l'\u00e0 posci\u00f9o zitt\u00e2 tutto d'un pesso &lt;br&gt;\ncomme unna statua michelangiolesca? &lt;br&gt;\nMettei fotta co-a v\u00f2stra \u00e4ia insolente &lt;br&gt;\nfigurinn-e rid\u00eccole de gesso &lt;br&gt;\nch'\u00f2ua sfrut\u00e6 questa fig\u00f9a dantesca.&lt;br&gt;"}
{"id": "1469", "revid": "1211", "url": "https://lij.wikipedia.org/wiki?curid=1469", "title": "A Compagna", "text": "A Comp\u00e0gna, fond\u00e2 a-i 21 de zen\u00e2 do 1923, a l'\u00e9 l'asocia\u00e7i\u00f3n di Zen\u00e9ixi am\u00e0nti de Z\u00eana e da s\u00f2 t\u00e6ra, gi\u00f4xi de antighe gl\u00f2rie, de bel\u00e9sse, de tradi\u00e7io\u00ecn, da parl\u00e2 e di cost\u00f9mmi da s\u00f2 g\u00e9nte, a-o de f\u00eaua e a-o de d'\u00e2to de \u00f2gni f\u00eade pol\u00ectica e religi\u00f4za.\nA l'\u00e0 e a dovi\u00e2 s\u00e9npre av\u00e9i a pr\u00f2pia s\u00eade a Z\u00eana; a s\u00f2 l\u00e9ngoa ofi\u00e7i\u00e2 a l'\u00e9 o zen\u00e9ize. A Comp\u00e0gna a l'\u00e9 a ci\u00f9 ant\u00eega asocia\u00e7i\u00f3n st\u00f2rica e coltur\u00e2le de Z\u00eana. \nO s\u00f2 \u00f2biet\u00eevo o l'\u00e9 qu\u00e9llo de tegn\u00ee un\u00eei e afiat\u00e6 i Zen\u00e9ixi pi-\u00e2 tut\u00eala de l'\u00f6n\u00f4 e de tradi\u00e7io\u00ecn e pi-\u00e2 dif\u00e9iza di inter\u00e8sci da Lig\u00f9ria e di s\u00f2 tr\u00e0feghi, e inte l'\u00e0nbito da Costitu\u00e7i\u00f3n pi-\u00e2 ci\u00f9 vasta aotonom\u00eea da Regi\u00f3n, pigi\u00e0ndo p\u00e0rte at\u00eeva a-a v\u00ectta aministrat\u00eeva. \nE s\u00f2 ativit\u00e6.\nA Compagna a l'\u00e9 un di m\u00e9nbri da Cons\u00f9lta L\u00ecgure. O s\u00f2 f\u00ecn o l'\u00e9 qu\u00e9llo de prem\u00eauve e preserv\u00e2 a st\u00f6ia e-e tradi\u00e7io\u00ecn de Z\u00eana e da Lig\u00f9ria, contribo\u00ecndo a t\u00f9tte e ini\u00e7iat\u00eeve l\u00ecguri d'\u00e0rte, colt\u00fba e educa\u00e7i\u00f3n. Sc\u00ecnn-a da-o 1923 a l'\u00f2rgan\u00eczza \u00f2gni \u00e0nno o Conf\u00eaugo, e ghe part\u00e9\u00e7ipa asc\u00ec o sc\u00ecndico de Z\u00eana, ch'o fa m\u00f3stra d'\u00ease o \"D\u00fbxe\", m\u00e9ntre o prescid\u00e9nte de l'asocia\u00e7i\u00f3n o ghe part\u00e9\u00e7ipa c\u00f3mme \"Ab\u00f2u\".\nO bolet\u00ecn.\nO bolet\u00ecn o l'\u00e9 a rev\u00ecsta ofi\u00e7i\u00e2 pe t\u00f9tti i s\u00f2cci e a l'\u00e9 public\u00e2 \u00f2gni tr\u00e9i m\u00e9ixi. "}
{"id": "1576", "revid": "12052", "url": "https://lij.wikipedia.org/wiki?curid=1576", "title": "Sann-a", "text": "S\u00e0nn-a cum\u00fcne de 60.087 abitanti, cappul\u00f6gu d'a pruvin\u00e7a om\u00f3nima. Puntu de riferim\u00e9ntu pe chi v\u00f6 and\u00e2 vers'\u00e2 Riv\u00e9a de P\u00e4rme, opp\u00fcre inte l'intrut\u00e8ra. \nU cappul\u00f6gu Savuneize u funxunn-a in ci\u00fc da \"\u00e7entru metrupulit\u00e0n\" pe' i culegam\u00e9nti in curi\u00e9ra o stradda ferr\u00e0 in dire\u00e7i\u00f9n du vexin cunfin fran\u00e7eize e a C\u00f3sta Azurra.\nGeografia.\nA \u00e7itt\u00e6 a se tr\u00f6a in-scia Riv\u00e9a Lig\u00fcre de Pun\u00e8nte, \u00e4a cunflu\u00e8nxa di sci\u00fcmmi Lavanestra e Letimbru (numme artifici\u00f2 d\u00e6tu int'o Seisentu au Lavagn\u00f6a).\nE spiaxe de Sann-a han ottegn\u00fco a Band\u00e9a Bl\u00f6 d'Eur\u00f3pa int'o 2002, 2003, 2004, 2005, 2006 e 2007 .\nAnche u portu t\u00fcristegu du \"C\u00fc de B\u00f6\" (a V\u00e9gia D\u00e0rsena; f\u00f2scia da u Fran\u00e7eize \"Quai de bois\", da u vegiu M\u00f6 de Casce du X seculu) u l'a otegn\u00fco u ricunuscimentu int'i m\u00e6ximi anni.\nBreviscima St\u00f3ia de Sann-a.\nAntigu \u00e7entru di Lig\u00fcri Sabas\u00ee, a \u00e7ittae a l'\u00e8 st\u00e6ta alle\u00e4 de Cartagine int'a segunda gu\u00eara punica, cuntra Rumma (za alle\u00e4 de Zena). Doppu differ\u00e9nti avegnim\u00e9nti alterni, Rumma a suttumette a-a fin Sann-a a l'in\u00e7irca int'u 180 d.C. e a-a denominn-a \"Savo\", \"Oppidum Alpinum\".\nCun l'inprin\u00e7ipio de migrasi\u00f9in de populi Germanici, Sann-a a l'intra in decadensa e a vegne distr\u00fcta du t\u00fcttu int'u 641 da u re lungub\u00e4rdu Rotari.\nSann-a a se ret\u00eca sci\u00fc sutta \u00e4i Franchi de C\u00e4rlumagnu, div\u00e9gne cunt\u00e9a, e a riprende a mercantez\u00e4 in-sciu m\u00e4. Doppu aspre lotte cu-i pir\u00e4ti saraceni, ch'i oblig\u00e0n a l'imbast\u00ec diverse turi de av\u00ecstamento, a se custituisce Liberu Cum\u00fcne int'u 1191 (\"Hoc habet ex Coelis, q. sit Saona fidelis\" u sei\u00e2 u mottu medi\u00eav\u00e4le du Liberu Cum\u00fcne).\nInt'u XI seculu Sann-a, a l'inprin\u00e7ipiu alle\u00e4 cu a Repubbrica de Zena, a l'intraprende d\u00fce lotte ma anche forti intr\u00e9\u00e7\u00e7i cun l\u00e9, specialmente cu a famiggia di Campufregusu, che cun di s\u00f6 espunenti (Gi\u00e4nu I de Campofregoso ma, in particol\u00e4re, Tum\u00e4su de Campofregoso) a \u00e7erca d'inciant\u00e4ghe inn-a scigniur\u00eca persun\u00e4. \nE lotte cun Zena i fini\u00e0n tragicamente p\u00e9 Sann-a int'u 1528, cun a definitiva cunquista de Andrea D\u00f3ia. Stu f\u00e6to \u00f6 prov\u00f2ca 'na quantit\u00e6 de m\u00f3rti e a demuli\u00e7oin de l'antighiscima acrop\u00f6li cun a Catedr\u00e4le de Santa Maria de Castellu (Santa Maria Assunta o, asc\u00ec, Santa Maria Maggi\u00fb) e in n\u00fcmer\u00f6 de custrussiu\u00ecn civili e religiuse, fin'anch'\u00e4a ci\u00fc grande p\u00f4rte de t\u00f6ri de famigge nobili. \nU disastru ec\u00f2nomicu u vegne per\u00f2 dal'interamentu du p\u00f2rtu (ch'u se stimma o fuisse, int'u primmo Trexento, int'i primmi 5 du M\u00e2 Mediterraneo pe capacit\u00e6 de pescaggio de grosse n\u00e4vi da caregu).\nAu p\u00f2stu du 21% circa du tesci\u00fcu urban d'a \u00e7itae, demul\u00ecu leteralmente pria insce pria e reimpieg\u00f3 pe'nter\u00e4 u bacin purtu\u00e4le, a s\u00e9i\u00e0 custru\u00eca l'impunente Furtessa du Pr\u00ecamar, insc'ei r\u00fcderi de l'ant\u00efgu \"Oppidum\" rom\u00e0n.\nDa stu mumentu in avanti Sann-a a segue u destin d\u00e4 Repubbrica de Zena.\nSt\u00f2icamente a l'a visci\u00fcu u s\u00f6 mumento de mascimu splend\u00f9re ecun\u00f2micu intr'a \u00e4 fin du XIII e a meit\u00e8 du XIV seculu, ma anch'\u00f6 a l'\u00e8 ricurd\u00e4 da qarched'un anche cumme \"a \u00e7itt\u00e6 di Pappi\". \u00dcnn-a de famiggie ci\u00fc blasunn\u00e6 d'a \u00e7itt\u00e6, i Della Rovere, a n'a av\u00fcu ben du\u00ec: Fran\u00e7esco della Rovere, ch'u sei\u00e0 Pappa Sisto IV, e s\u00f6 neu Giulian della Rovere, pappa cun u numme de Giulio II. Prufitandu d'a parentella cun i Della Rovere, anche i Riario l'avi\u00e0n impurtanti puzi\u00e7iu\u00ecn de put\u00e9re, cumme Gi\u00f6mu Riario, ch'u divegni\u00e0 Segn\u00f9 de Imula e de Furl\u00ec.\nSisto IV \u00f6 l'\u00e8 st\u00e6tu Pappa da Cappella Sistinn-a (inn-a segunda Capp\u00e9lla Sistinn-a a l'\u00e8 propriu a Sann-a, cumme mausuleu di v\u00ebgi d\u00f6 pappa), Giulio II \u00f6 \"mecenate\" de Michelangelo Buonarroti e de Raffaello Sanzio. Sutta Giulio II i cumin\u00e7an o s\u00f6 servixu e Gu\u00e4rdie Svissere, ch'anc\u00f9n inch'\u00f6 i portan in-sce a divisa o bl\u00e2s\u00f9n da ruvia savuneize. \nInt'o Sette\u00e7entu a \u00e7ittae a recumin\u00e7a quarche ativit\u00e9 main\u00e4. Cun i n\u00f6vi cummerci a sciu\u00ecsce turna l'\u00e4rte, e Sann-a a se abelissce de palass\u00ee scignurili, ville e gexie.\nInt'o 1809 a \u00e7ittae a ri\u00e7eive Pappa Pio VII, prixonn\u00e9 de Napuleun Buonap\u00e4rte, da \u00f6 qu\u00e4le l'ant\u00eega Fossavaria a l'\u00e8 battezz\u00e4 Via Pia.\nCun Rumma e Avign\u00f9n, Sann-a - cappul\u00f6gu du dipartimentu fran\u00e7eize n\u00b0108 u de Munten\u00f6tte - a l'\u00e8 st\u00e6ta a 3a \u00fcnica \u00e4tra sede \u00fcfici\u00e4le da storia da Gexia.\nInt'u 1815 u Cungressu de Vienna u stabili\u00e2, cuntra u vur\u00e8i d'u Guvernu legittimu (sensa \u00fbn ezercitu pe poreise f\u00e4 varei), e cuntra u vur\u00e8i du Populu, l'annesci\u00f9n d'a c\u00fcrtiscima Rep\u00fcbbrica Lig\u00fcre (z\u00fcgnu-dixembre 1814) ai territ\u00f3ri du Reamme de Sardegna, cu-u qu\u00e4le a intri\u00e0 in t'o n\u00f6vu R\u00eagnu d'Itallia da o 1861. Vit\u00f3iu Emanuele II u l'aiva defin\u00ecu pochi anni primma u populu \"Canaglia Genovese\", dunque u n'u gh'aea quellu ch'u se ciamieiva \u00fbn raportu de am\u00f9 fra o Re n\u00f6vu e a s\u00f6 Gente.\nSutta l'amministrasi\u00f9n Napuleonica du pr\u00eafettu Gilbert Chabrol de Volvic, a \u00e7itae a vedde \u00fbnn-a lenta ma seg\u00fca repreisa, ch'a l'avi\u00e0 cumme n\u00f4du vit\u00e4le a vegn\u00fca da ferruvia e p\u0153, in t'u 1861, l'avert\u00fca du stabilim\u00e8ntu de ferr\u00e9e \"Tardy &amp; Benech\", semensa da revulu\u00e7i\u00f9n ind\u00fcstri\u00e4le savuneize. \nA st\u00f2ia da \"sider\u00fcrgia\" int'a \"fidelissima\" a fin\u00eca s\u00f6lamente 130 anni ci\u00fc t\u00e4rdi.\nIn t'a segunda gu\u00e8ra mundi\u00e4le a sitae a l'a sub\u00ecu pesantiscimi bumbardamenti a\u00e9rei ufficialmente pe a pres\u00e9nsa de ind\u00fcstrie belliche e d\u00f6 p\u00f2rto, ch'i l'an pruvucou gr\u00e4vi danni, specie ai antighi quart\u00ea da zona p\u00f2rtu\u00e4le. Intensiscimu \u00f6 l'\u00e8 st\u00e6tu \u00f6 bumbardamento nav\u00e2 do 14 zugnu 1940 quande Sann-a, in\u00fctilmente difeiza da e batterie in-scia c\u00f2sta e da \u00fbn tr\u00e9nu armou appustou a Arbis\u00f6a S\u00fcperiure, a l'\u00e8 st\u00e6ta bersaggio de ci\u00fc de \u00e7inquesentu c\u00f3rpi d'artiglier\u00eca spar\u00e6 d\u00e4 a marinn-a fran\u00e7eize.\nInt'o dopugu\u00ebra e sc\u00ecnno \u00e4i anni setanta a \u00e7itt\u00e6e a s\u00e8 svil\u00fcpp\u00e4 cumme \u00e7entru industri\u00e2 e marittim\u00f6. A l'\u00e8 in trasfurmasi\u00f9n aspirand\u00f6 a \u00ease pol\u00f6 d'attra\u00e7iun t\u00fcristega dai anni n\u00f6vanta, doppu vint'anni de stagna\u00e7iun duv\u00fci \u00e4a pruf\u00f6nda crisi ind\u00fcstri\u00e2 cun a fin de diversi stabilimenti.\nInt'o periudo tra \u00f6 trenta arv\u00ec 1974 e mazzu d\u00f6 1975 Sann-a a l'\u00e8 st\u00e6ta vittima de \"B\u00f6mbe de Sann-a\" cio\u00e8 de attent\u00f6ti terruristici che faxeivan p\u00e0rte de \u00fbn pr\u00f6getto Na\u00e7ionale.\n\u00c4a giurn\u00e4 de inch\u00f6 Sann-a a l'\u00e8 a porta prin\u00e7ip\u00e4le de intr\u00e4ta ai l\u00f6ghi turistici de l'intrut\u00e6ra e da Riv\u00e9a de e P\u00e4rme, e citt\u00e6 t\u00fcristica a l'\u00e9 m\u00eaxima. Sann-a a l'\u00e8 anche in imp\u00f6rtante apr\u00f4du pe cruxaeae du M\u00e2 Mediterraneo.\nL\u00f6ghi de'nteresse.\nSann-a, Arb\u00e9nga, Arasce, N\u00f6i, Spotorno, \u00d4ze, U funzo d\u00eca Ciann-a, O Fin\u00e0, A Moenn-a d'Arbisseua, D'\u00e4to d'Arbisseua, V\u00e4ze.\nMunumenti.\nT\u00fctti i giurni, da e ue 18:00, chi se tr\u00f6va in Ciassa Goffredo Mameli u se ferma p'aricurd\u00e4se d'i cad\u00fcti de t\u00fctte e gu\u00e8re ai 21 rintucchi d'a campann-a, un per lettera de l'alfabeto itallian, premi\u00f2 dai sitad\u00ecn cumme munumentu a-a Paxe.\nReligi\u00f9n.\nSann-a a l'\u00e8 a sede vescuvile d'a Diocesi de Sann-a/N\u00f6i. U Santuariu de Sann-a u riv\u00e9ste da seculi in-a impurtansa particul\u00e4re, cun i pelegrinaggi d'ogni p\u00e4rte de l'Itallia. A Mad\u00f3nna de Sann-a a l'\u00e8 staeta incurun\u00e4 da Pio VII - prexun\u00e9 de Napuleun Buonaparte a Sann-a - int'o 1815. Sann-a a l'\u00e8 st\u00e6ta cun Pio VII sede uffici\u00e4le d\u00f6 Pap\u00e4tu, cumme Rumma e Avign\u00f9n , scib\u00e9n pe' in periudu sci c\u00fcrtu.\nEc\u00f2numia.\n\u00d6 p\u00f2rto de Sann-a \u00f6 l'\u00e8 estremamente impurtante int'e l'ecunum\u00eca d\u00f6 cappul\u00f6gu. Dif\u00e6ti, pe' impurtansa, traffeg\u00f6 de mercans\u00ece e cumme apr\u00f4du de cr\u00fbx\u00e6\u00eb, l'\u00e8 \u00f6 segund\u00f6 d\u00e4 Liguria doppu Zena. T\u00fctto \u00f6 cumprens\u00f3iu purtu\u00e4le, tr\u00e2vaggiandu in sinergia, \u00f6 \u00f3fre impurtanti sbucchi au m\u00e4 p\u00eb e ind\u00fcstrie do \"Hinterland\" piemunt\u00e8ise e lumb\u00e4rdu. Sann-a a l'\u00e8 inn-a \u00e7itt\u00e6e attiviscima int'o sett\u00f6re cr\u00fbxeristigo, cun a s\u00f6 mod\u00e8rna ed efi\u00e7iente sta\u00e7i\u00f9n marittima de re\u00e7ente costru\u00eca, in \"Project Financing\" co a c\u00f6mpagnia de navegasi\u00f9n Costa, dunde fan atualm\u00e9nte sc\u00e2 diverse \u00e4tre cumpagn\u00ece. A Sta\u00e7i\u00f9n Marittima a l'\u00e8 st\u00e6ta prugett\u00e0 da l'architett\u00f6 catal\u00e0n Ricardo Bofill. A str\u00fbt\u00fca a rise\u00ecve t\u00fctti i anni \u00e7irca 800.000 t\u00fcristi. A qu\u00e9sti se d\u00eavan zunze i passeggeri (quaexi 2.000.000 int'a s\u00fbla aestae - ann\u00e4 2006) ch'i se imb\u00e4rcan da \u00f6 Termin\u00e4le Tragh\u00e8tti de P\u00f3rtiu Vu\u00e8.\nInt'i anni settanta, primma da grande crisi industri\u00e4le da chimica e de l'a\u00e7\u00f2, Sann-a a l'\u00e8 riv\u00e4 a \u00ease a 7a \u00e7ittae d'Italia pe' reddit\u00f6 pro-capite. Rilevante \u00f6 l'\u00e8 asc\u00ec u setture tersi\u00e0riu e \u00f6 tur\u00ecximu cun dest\u00ecn luc\u00e4le.\nSport.\nFutb\u00f2ll (Bal\u00f9n / Ballon).\nA ci\u00fc segu\u00eca squaddra loc\u00e4le a l'\u00e8 qu\u00e9lla du Sann-a (\"Savona Calcio\"). Intra i ci\u00fc grandi campiu\u00ecn Savuneixi i van ricurdae Valerio Bacigalupo (na\u00e7ion\u00e4le) e Felice Levratto (vegn\u00fcu fam\u00f6so pe a putensa d\u00f6 s\u00f6 t\u00ecu, che suv\u00e9nte \u00f6 sgarb\u00e4va e r\u00e8i (ch'i nu l'\u00e9an anc\u00f9n de nylon). \u00d6 sport de Sann-a \u00f6 vanta inn-a Coppa Italia cun \u00f6 Vu\u00e8 (1922). \u00d6 Sann-a \u00f6 l'\u00e8 riv\u00f2, primma d\u00f6 Girun \u00dcnico, a\u00f6 qu\u00e4rto p\u00f3sto in Serie A. Ai gi\u00f6rni n\u00f3stri \u00f6 Sann-a \u00f6 z\u00f6ga inta Primma Divixion.\nBallaneuo.\nSann-a a vanta inn-a squaddra de balla-n\u00f6u (Ballaneuo) da anni int'a serie A1: a \"Rari Nantes Savona\". Int'a s\u00f6 st\u00f3ia a l'a vint\u00f6: \"3 Scudetti\" (1991 - 1992 - 2005); \"2 C\u00f6ppe LEN\" (2005 - 2011, l'equivalente d'a \"C\u00f6ppa UEFA\" du futb\u00e0ll); \"3 C\u00f6ppe Italia\" (1990 - 1991 - 1993).\nCiclismu.\nU 6 z\u00fcgnu 1991 a 11a tappa du G\u00ecu d'Italia 1991 a l'\u00e8 riv\u00e0 a Sann-a cun a vit\u00f2ia de Max Sciandri.\nEddy Merckx u l'\u00e8 leg\u00f3 a\u00e4 Lig\u00fcria pe' l'av\u00e9gnim\u00e9ntu foscia ci\u00fc misteriusu da s\u00f6 carri\u00e9ra: int'o 1969, cun ind\u00f3ssu a maggia r\u00f6sa du G\u00ecu d'Itallia, u l'\u00e8 tr\u00fbv\u00f3 puxitivu a l'antid\u00f3ping doppu a tappa de Sann-a e u v\u00eagne squalific\u00f3. U abandunn-a a g\u00e4ra cianzendu sensa ri\u00easc\u00ec a d\u00e4 spiega\u00e7iu\u00ecn. I culpevulisti i tr\u00f6van a spiega\u00e7i\u00f9n de inn-a superiurit\u00e8 cusc\u00ec f\u00f3rte insce i \u00e4tri. I inucentisti i sust\u00e9gnan l'id\u00e9a du cumpl\u00f3ttu anche perch\u00e8 i currid\u00f9i, in te stu peri\u00f2du d\u00e4 st\u00f3ia du ciclismu, i accett\u00e4van anc\u00f9n buttigg\u00e9tte da beive da u p\u00fcbblicu, ch'i pur\u00e8ivan dunque cunt\u00eagne quarsciasci c\u00f3ssa.\nOnorefic\u00e8n\u00e7e.\nA \u00c7itt\u00e6 de Sann-a a l'\u00e8 st\u00e6ta decor\u00e2 cun a Medaggia d'O\u00f6 a\u00f6 Val\u00f6re Milit\u00e2 , \u00f6 19 settembre 1974, cun a segu\u00e8nte mutiva\u00e7oin:"}
{"id": "1577", "revid": "12052", "url": "https://lij.wikipedia.org/wiki?curid=1577", "title": "Imperia", "text": "Imperia \u00f2 Impeia a l'\u00e8 'na \u00e7it\u00e6 de 40.900 abitanti da riv\u00eba de ponente da Regi\u00f3n Liguria.\nO com\u00fbn de Imperia o l'\u00e8 nasci\u00fbo do 1923 pe aggrega\u00e7i\u00f3n di com\u00fbn de Ineja, do P\u00f2rto Mori\u00e7io e di \u00e4tri ci\u00fb picc\u00ecn. O nomme o vegne da-o sci\u00fbmme Impero che o sparte Ineja da-o P\u00f2rto Mori\u00e7io."}
{"id": "1578", "revid": "1144", "url": "https://lij.wikipedia.org/wiki?curid=1578", "title": "Spesa", "text": ""}
{"id": "1579", "revid": "12552", "url": "https://lij.wikipedia.org/wiki?curid=1579", "title": "Boggiasco", "text": "Boggiasco (o \"Bogiasco\", scr\u00eeto asc\u00ec \"Bugiascu\", \"Bogliasco\" in italian) o l'\u00e8 un com\u00fbne de 4.565 abitanti da \u00e7it\u00e6 metropolitann-a de Zena.\nP\u00f2sti de interessu.\nA Boggiasco gh'\u00e9 'na g\u00eaxa antiga do 1403 dedic\u00e2 a Santa Ci\u00e6nn-a."}
{"id": "1580", "revid": "12552", "url": "https://lij.wikipedia.org/wiki?curid=1580", "title": "A Croxe", "text": "A Croxe (Crocefieschi in italian) o l'\u00e9 'n com\u00fbne de 558 abitanti da \u00e7itt\u00e6 metropolitann-a de Zena. \nGi\u00f6graf\u00eea.\nO Com\u00f9n o se tr\u00eauva into m\u00eazo da V\u00e0lle Scr\u00e9ivia, a n\u00f2rd-\u00e8st de Z\u00eana, fra e val\u00e0dde de scium\u00e6e Semin\u00e9lla, V\u00f3bia e Brev\u00e9nna, t\u00f9tti aflo\u00e9nti do Scr\u00e9ivia. O c\u00e9ntro st\u00f2rico do p\u00e0ize o l'\u00e9 in sci\u00e2 cr\u00e9sta fra e val\u00e0dde de scium\u00e6e Semin\u00e9lla e V\u00f3bia.\nO fa p\u00e0rte do P\u00e0rco Natur\u00e2le Region\u00e2le de l'\u00c0ntoa. Vex\u00ecn a-a Croxe gh'\u00e9 a fam\u00f4za Car\u00eaga do Diao, 'na forma\u00e7ion roci\u00f4za ch'a se peu scal\u00e2 pe m\u00eazo de 'na via fer\u00e2."}
{"id": "1581", "revid": "12052", "url": "https://lij.wikipedia.org/wiki?curid=1581", "title": "\u00c7iannexi", "text": "\u00c7iannexi (\"Ceranesi\" in itali\u00e0n) o l'\u00e9 'n com\u00fbne de abitanti da \u00e7itt\u00e6 metropolitann-a de Zena.\nGi\u00f6graf\u00eea.\nSe tr\u00eauva into terit\u00f6io da \u00c7itt\u00e6 metropolitann-a de Zena, in Lig\u00fbria e o f\u00e2 parte da \"Comunit\u00e6 \u00e6rta Val Pon\u00e7eivia\"\nP\u00f2sti de interesse.\nO Santuaio da Nostra Scign\u00f4a da Goardia \u00f2 Santuaio da Madonna da Goardia, o ci\u00f9 importante de t\u00e6re de Z\u00eana, o l'\u00e8 in sci\u00e2 \u00e7imma do Monte Figogna (804 m s.l.m.).\nColt\u00fba.\nE gente du postu che parlen in dialetto, a \"Ceranesi\" ghe dixen \"Si\u00e0nnexi\"\nFeste e f\u00ebe.\nPe v\u00e9ddila ciam\u00e6 a prol\u00f2co da val Pon\u00e7eivia a Pontedeximo.\nComunica\u00e7ioin.\nDa o 1929 ao 1967 fra a localit\u00e6 S\u00e6ro de San Chigo e o Santuaio da Madonna da Guardia l'\u00e8 st\u00e6to in servizio a \"Guidovia\", scistema de trasporto in sede propria de notevole interesse storico. Se trattava de veiculi a motore endotermico (primma a benzinna Ciclo otto e doppo, dai anni da segunda guerra mundiale in poi, Diesel) che currivan in sce una linea cunscistente in dui binari (\"currisse\") aventi in sce i lati esterni due piste in cal\u00e7estr\u00fczzo. E r\u00f6e di veiculi e\u00e6n dot\u00e6 de un bordin comme quelle ferroviarie, che o e mantegniva in sce a linea; i \u00e7erciuin e\u00e6n rivest\u00ef de gomma pinna e currivan in sce o calcestr\u00fczzo."}
{"id": "1582", "revid": "12052", "url": "https://lij.wikipedia.org/wiki?curid=1582", "title": "Monteuggio", "text": "Mont\u00e9uggio (\"Montoggio\" in itali\u00e0n) o l'\u00e9 'n com\u00f9n de 2.004 abit\u00e0nti da \u00e7it\u00e6 metropolit\u00e0nn-a de Z\u00eana.\nAbit\u00e0nti.\nMinor\u00e0nse for\u00e8ste.\nSeg\u00f3ndo l'ISTAT, a-i 31 de dex\u00e9nbre do 2019, a Mont\u00e9uggio gh'\u00eaa 98 rescid\u00e9nti for\u00e8sti."}
{"id": "1583", "revid": "10132", "url": "https://lij.wikipedia.org/wiki?curid=1583", "title": "Trebeugna", "text": "Trebeugna (Tribogna in italian) o l'\u00e8 'n com\u00fbne de 592 abitanti inta \u00c7itt\u00e6 metropolitann-a de Zena."}
{"id": "1584", "revid": "12052", "url": "https://lij.wikipedia.org/wiki?curid=1584", "title": "D\u00e4gna", "text": "D\u00e4gna (scrito Daagna o D\u00e2gna asc\u00ec, \"Davagna\" in italian) o l'\u00e8 un comun de 1.858 abitanti da \u00e7it\u00e6 metropolitann-a de Zena."}
{"id": "1585", "revid": "6882", "url": "https://lij.wikipedia.org/wiki?curid=1585", "title": "O Tilieto", "text": "O Tilieto (ciam\u00f2u localmente \"Tij\u00e9\") o l'\u00e8 'n com\u00f9n inta \u00c7itt\u00e6 metropolitann-a de Zena.\nGe\u00f2grafia.\nO gh'\u00e0 515 abitanti (a-i 31 d'agosto do 2019)."}
{"id": "1586", "revid": "10132", "url": "https://lij.wikipedia.org/wiki?curid=1586", "title": "L'Orba", "text": "In \"urbasco\", a parl\u00e2 do p\u00f2sto, o com\u00fbne se dixe \"R'Urba\" \u00f2 \"L'Urba\"; in zeneize L'Orba. O gh'\u00e0 694 abitanti\nGe\u00f2grafia.\nL'Orba a s'atr\u00eauva inta Provinsa de Sann-a. O l'\u00e8 comp\u00f2sto da-i paisi de \u00c6vagianca, Vara (in it.: \"Vara Inferiore\"), Vara D'\u00e4to (in it: \"Vara Superiore\"), San P\u00ea dr'Urba, Martina e da fra\u00e7ioin ci\u00f9 piccinn-e \u00f2 leughi d'insediamento comme Marasca, Dan, Vassuria.\nColt\u00fba.\nInta categoria \"Testi da tradi\u00e7ion\" ghe son ben de filastrocche into parl\u00e2 urbasco, comme \"Daulisjin-a daulisjian-a\", \"Vaggu z\u00f9 da u rian\" e \"Diu marmellu\".\nL'urbasco l'\u00e8 'n parl\u00e2 de pasaggio tra ligure e piemonteize."}
{"id": "1587", "revid": "12552", "url": "https://lij.wikipedia.org/wiki?curid=1587", "title": "S\u00f6i", "text": "S\u00f6i (\"Sori\", in italian) l'\u00e8 un com\u00fbne d 4.336 abitanti inta \u00c7it\u00e6 metropolitann-a de Zena.\nGe\u00f2grafia.\nO borgo de S\u00f6i se af\u00e0ccia in-scio m\u00e0 do Golfo Paradiso int'a Riv\u00e8a de Levante, e o territor\u00eco comun\u00e4le o se protende int'e entroterra in-scia valle d'o omonimo t\u00f6rrente fino a razzunze o spartiacque con a Val Fontanabuona. Pe tale mutivo o com\u00fcne de S\u00f6i fa parte da Comunit\u00e8 Montana Fontanabuona con artri sesse com\u00fcni liguri."}
{"id": "1588", "revid": "12052", "url": "https://lij.wikipedia.org/wiki?curid=1588", "title": "Bevein", "text": "Beve\u00ecn (\"Beve\u00ecn\" en \u017cen\u00e9\u1e61e, \"Beverino\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 2.326 abitanti, 'nt'a provinsa dea Sp\u00e8za.\nS\u00ecti da vede.\nArchitet\u00fce religio\u017ce.\nBeve\u00ecn Cast\u00e8o\nBras\u00e8\nCastigi\u00f3n Vaa\nCavanella Vaa\nCorvaa\nPadivarma\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2019, a Beve\u00ecn i ghe son 73 sitad\u00ecn for\u00e8sti."}
{"id": "1589", "revid": "10132", "url": "https://lij.wikipedia.org/wiki?curid=1589", "title": "B\u00e4uco", "text": "B\u00e4uco (it: \"Badalucco\") o l'\u00e8 un com\u00f9n inta provinsa de Imperia."}
{"id": "1590", "revid": "12052", "url": "https://lij.wikipedia.org/wiki?curid=1590", "title": "Savignon", "text": "Savignon (\"Savignone\" in itali\u00e0n) o l'\u00e9 'n com\u00fbne itali\u00e0n ch'o g'\u00e0 3.225 de abitanti e o se tr\u00eauva inta \u00e7it\u00e6 metropolit\u00e0nn-a de Zena.\nGi\u00f6graf\u00eca.\nO terit\u00f6io comun\u00e2le o se tr\u00eauva a n\u00f2rd de Z\u00eana inta Valle Scrivia, inte qu\u00e9llo ch'o l'\u00e8 o versante pad\u00e0n de l'appen\u00ecn l\u00ecgure, con 'n anbiente colin\u00e2re e munt\u00e0gn\u00ecn. O capol\u00eaugo o l'\u00e8 scito\u00f2u inte 'na c\u00f3nca natur\u00e0le a-o de sotta do m\u00f3nte Cian\u00e9tto, ch'a s'\u00e8 form\u00e2 a segoito d'inn-a paleo-frann-a. Da-o nucleo \u00e7entr\u00e2le do pa\u00eeze se peu zonze a-e \u00eautto fra\u00e7io\u00een (Canalborz\u00f3n, Gagge, Izo\u00ealle, Montem\u00e0zzo, Ponte, San B\u00e6rtom\u00ea, Sor\u00eevi, Vaca\u00e9ssa) e a-e borg\u00e6 de ste chi.\nSt\u00f6ia.\nSavign\u00f3n o gh\u2019\u00e0 \u00f2r\u00ecgini pre-rom\u00e2ne (Et\u00e6 do br\u00f3nzo) ma e not\u00ec\u00e7ie ci\u00f9 seg\u00fbe s\u00f3n qu\u00e9lle da coloniza\u00e7i\u00f3n da p\u00e0rte de R\u00f3mma, da qu\u00e6 s\u00f3n st\u00e6ti trov\u00e6 rep\u00e8rti inport\u00e0nti. E o n\u00f3mme de Savign\u00f3n o v\u00eagne con t\u00f9tta probabilit\u00e6 da-o n\u00f3mme lat\u00ecn \"Sabinianus\" (\"Savignano\") \u00f2 s\u00e6 da Sabino ch'o pori\u00e9iva \u00ease st\u00e6to o propriet\u00e2io do f\u00f3ndo.\nInte l'anno 1199 fra Z\u00eana e Tort\u00f3nn-a vegn\u00eeva firm\u00f2u 'n trat\u00e2to de p\u00e2xe ch'o preved\u00e9iva a sparti\u00e7i\u00f3n do terit\u00f6io seg\u00f3ndo o c\u00f3rso do sci\u00f9mme Scr\u00eevia: qu\u00e9llo in sci\u00e2 sp\u00f3nda manc\u00ecnn-a a Z\u00eana, qu\u00e9llo in sci\u00e2 dr\u00eeta a Tort\u00f3nn-a. A desp\u00eato de t\u00f9tti i avegnim\u00e9nti pol\u00ectichi sucesc\u00eevi, sta sparti\u00e7i\u00f3n chi a l'\u00e9 rest\u00e2 e ancheu, Savign\u00f3n, che c\u00f3mme aministra\u00e7i\u00f3n civ\u00eele o l'\u00e9 inta prov\u00ecnsa de Z\u00eana, da 'n p\u00f3nto de v\u00ecsta religi\u00f4zo o l'\u00e9 anc\u00f3n sot'\u00e2-a Di\u00f2cexi de Tort\u00f3nn-a.\nL'aparten\u00e9nsa de Savign\u00f3n a-a l\u00e9ngoa e a-a colt\u00fba zen\u00e9ize a l'\u00eaa za ci\u00e6a inta meit\u00e6 do s\u00e9colo XIII, qu\u00e0nde o p\u00e0ize o l'\u00e9 st\u00e6to acat\u00f2u da-a fam\u00ecggia di Fi\u00e9schi, c\u00f3nti de Lav\u00e0gna, scib\u00e9n che Savign\u00f3n o contino\u00e2va a f\u00e2 p\u00e0rte di F\u00e9odi Inperi\u00e2li do S\u00e2cro Rom\u00e2no Inp\u00earo. D\u00f6tr\u00e9i docum\u00e9nti testim\u00f2nian l'investit\u00fba ofi\u00e7i\u00e2le do F\u00e8odo a-o Gi\u00e0n Lo\u00eegi Fi\u00e9schi, d\u00eeto o V\u00eagio, inte l'\u00e0nno 1495 da p\u00e0rte de l'Inperat\u00f4 Mascimili\u00e0n I, e a-o \u00c9tore Fi\u00e9schi Seniore inte l'\u00e0nno 1548 da p\u00e0rte de l'Inperat\u00f4 C\u00e0rlo V. S\u00f3n st\u00e6ti i Fi\u00e9schi m\u00e6ximi a ti\u00e2 sci\u00f9 o cast\u00e9llo ch\u2019o d\u00f2mina o P\u00e0ize.\nCo-a sparti\u00e7i\u00f3n eredit\u00e2ia de l'\u00e0nno 1678, o f\u00e9odo inperi\u00e2le o rizult\u00e2va de propriet\u00e6 do Gi\u00eaumo Fi\u00e9schi, che \u00f3ltre a Cas\u00e9lla o l'ingrand\u00eeva inte l'\u00e0nno 1685 i s\u00f2 posedim\u00e9nti in sc\u00ee b\u00f3rghi asc\u00ec de Frascin\u00e9llo, Ci\u00e0ppe e Sen\u00e0rga; e o mantegn\u00eeva asc\u00ec a conscignor\u00eea in sce Mongiard\u00ecn, eredit\u00e2 da-a mo\u00e6 Tomax\u00ecnn-a Sp\u00ecnoa. D\u00f2ppo o p\u00e0ize o l'\u00e9 pas\u00f2u sot'a-o contr\u00f2llo da fam\u00ecggia Cr\u00eauza de Verg\u00e0gni, ch'a gh'\u00e0 ezercit\u00f2u o s\u00f2 pot\u00eare sc\u00ecnn-a-a sopresci\u00f3n di f\u00e9odi inperi\u00e2li inte l'anno 1797 con l'ar\u00eevo da domina\u00e7i\u00f3n fran\u00e7\u00e9ize.\nA cax\u00f3n da riorganiza\u00e7i\u00f3n aministrat\u00eeva napoli\u00f2nica, Savign\u00f3n o l'\u00e9 divent\u00f2u p\u00e0rte do Dipartim\u00e9nto di M\u00f3nti L\u00ecguri Ocident\u00e2li, con capol\u00eaugo Roch\u00e9tta L\u00ecgure, inta Rep\u00f9blica L\u00ecgure. Un\u00eeo a-o Pr\u00ecmmo Inp\u00earo Fran\u00e7\u00e9ize, da-i 13 de z\u00f9gno de l'anno 1805 sc\u00ecn'\u00e2-o 1814 Savign\u00f3n o l'\u00eaa inser\u00eeo into Dipartim\u00e9nto de Z\u00eana. Inte l'\u00e0nno 1804 vegn\u00eeva agreg\u00f2u a-o terit\u00f6io savignon\u00e9ize i muni\u00e7\u00ecppi de Crava\u00e9ssa, N\u00e9nno, Pa\u00e6o, T\u00f3nno, Vaca\u00e9ssa e Valec\u00e2da, costito\u00eei inte l'anno 1797.\nInte l'anno 1815, Savign\u00f3n o divent\u00e2va p\u00e0rte do R\u00e9gno de Sard\u00e9gna, c\u00f3mme stabil\u00eeo da-o Congr\u00e8sso de Vi\u00e9nna de l'anno 1814, e d\u00f2ppo do R\u00e9gno d'It\u00e0lia inte l'\u00e0nno 1861. Da l'anno 1859 a-o 1926, Savign\u00f3n o rizult\u00e2va conpr\u00e9izo into IX mandam\u00e9nto co-o m\u00e6ximo n\u00f3mme do circond\u00e2io de Z\u00eana e de qu\u00e9lla ch'a l'\u00eaa al\u00f4a a prov\u00ecnsa de Z\u00eana.\nInti anni do fascismo l'\u00e9 st\u00e6to costro\u00eeo e d\u00f4e col\u00f2nie de Ren\u00e9sso e de Montem\u00e0zzo (purtr\u00f2ppo ancheu abandon\u00e6) inaogur\u00e6 t\u00f9tte d\u00f4e da-o Ben\u00eeto Mussol\u00eeni. V\u00e8rso a f\u00ecn da seg\u00f3nda go\u00e6ra mondi\u00e2le i conpon\u00e9nti do quart\u00ea gener\u00e2le do Com\u00e0ndo Ted\u00e9sco N\u00f2rd \u00e0n sogiorn\u00f2u stabilm\u00e9nte inte v\u00eclle do terit\u00f6io. O Gener\u00e2le G\u00fcnther Meinhold, comand\u00e0nte de F\u00f2rse Arm\u00ea da Germ\u00e0nia naz\u00ecsta insegi\u00e6 into terit\u00f6io de Z\u00eana, o st\u00e2va inta V\u00eclla Roman\u00e9ngo, 'na b\u00e8lla v\u00eclla da meit\u00e6 de l'800, missa a l'intr\u00e2ta do P\u00e0ize. E pr\u00f2pio a Savign\u00f3n, a mat\u00ecnn-a di 25 d'arv\u00ee do 1945, o Meinhold o vegn\u00eeva prelev\u00f2u e, asc\u00f4zo inte 'n'anbol\u00e0nsa, port\u00f2u a Z\u00eana inta V\u00eclla Mig\u00f3n (rescid\u00e9nsa do Cardin\u00e2le Bo\u00e9tto) pe-a f\u00ecrma da r\u00e9iza s\u00f2 e de t\u00f9tti i sord\u00e0tti ted\u00e9schi. Ma gh'\u00e9 de not\u00ec\u00e7ie seg\u00fbe ch\u00f2-u t\u00e8sto da r\u00e9iza o l'\u00e9 st\u00e6to scr\u00eeto pr\u00f2pio inta V\u00eclla Roman\u00e9ngo qu\u00e0rche gi\u00f3rno pr\u00ecmma.\nColt\u00fba.\nA Savign\u00f3n gh'\u00e9 o prov\u00e8rbio: \"Av\u00e0rdite da-o l\u00e0npo, da-o tr\u00f3n e da-a mont\u00e2 de Savign\u00f3n\": o scignific\u00e2to o no l'\u00e9 ci\u00e6o; f\u00f2scia perch\u00e9 a mont\u00e2 pe Savign\u00f3n a l\u2019\u00e9 r\u00e0pida e fadig\u00f4za, f\u00f2scia perch\u00e9 'na v\u00f2tta a Savign\u00f3n gh'\u00eaa a sta\u00e7i\u00f3n do D\u00e0\u00e7io...\nNot\u00ec\u00e7ie in sce Savign\u00f3n se p\u00eauan trov\u00e2 inta Bibliot\u00eaca Comun\u00e2le de Savign\u00f3n."}
{"id": "1591", "revid": "12052", "url": "https://lij.wikipedia.org/wiki?curid=1591", "title": "Lavagna", "text": "Lavagna a l'\u00e8 in com\u00fbne de 13.168 persunn-e in ta pruvinsa de Zena.\nGe\u00f2grafia.\nA \u00e7it\u00e6 ligure a l'\u00e8 in sci\u00e2 costa da Rivea Ligure du Levante. Ge\u00f2graficamente u sci\u00fbmme Entella u a dividde da-a \u00e7it\u00e6 de Ciavai. U com\u00fbn u fa parte da zona ciam\u00e2 Tigullio.\nGh'\u00e8 stetu cunferiu, in tu 2007, a bandea bleu pe-a qualit\u00e6 du seu m\u00e2.\nStoia.\nU burgu u s'\u00e8 svilupp\u00f2u in epuca ruman-na cu-u numme de \"Lavania\". Lavagna, ch'a l'ea 'na cuntea carulingia, a l'ea a ruccaforte da famiggia Fieschi finn-a u 1198.\nEcunumia.\nIn tu pas\u00f2u a l'ea tantu inpurtante l'estra\u00e7iun di ab\u00e6n da-e lucali cave de cr\u00e6oscistu ('na pr\u00eca deriv\u00e2 da-a cr\u00e6a)."}
{"id": "1592", "revid": "12552", "url": "https://lij.wikipedia.org/wiki?curid=1592", "title": "Mendaiga", "text": "Mendaiga se tr\u00f6va in ta pruvinsa de Imperia e in ta valle Aroscia"}
{"id": "1593", "revid": "10132", "url": "https://lij.wikipedia.org/wiki?curid=1593", "title": "Luxinasco", "text": "L\u00fcxinasco o l'\u00e9 'n p\u00e0ize ch'o s'atr\u00eauva inta provinsa de Imp\u00e9ria. \nGe\u00f2grafia.\nO g'\u00e0 278 abitanti."}
{"id": "1594", "revid": "10132", "url": "https://lij.wikipedia.org/wiki?curid=1594", "title": "Rondaninn-a", "text": "Rondaninn-a o l'\u00e9 'n p\u00e0ize da \u00c7it\u00e6 metropolit\u00e0nn-a de Z\u00eana in Lig\u00f9ria.\nGi\u00f6graf\u00eea.\nO gh'\u00e0 s\u00f4lo 64 abitanti e o s'atr\u00eauva inte l'\u00c2ta Val Tr\u00e9bia, tra a ri\u00e2 Cassingheno e o Lago do Brin\u00eao."}
{"id": "1595", "revid": "10132", "url": "https://lij.wikipedia.org/wiki?curid=1595", "title": "Neion", "text": "Neion (\"Neirone\" in italian) u l'\u00e8 un com\u00fcne de 1.023 abitanti inta \u00c7itt\u00e6 metropolitann-a de Zena.\nGe\u00f2grafia.\nU l'\u00e8 scitu\u00f2u inta Val Fontanabuona , a \u00e7irca 30 km da Zena."}
{"id": "1596", "revid": "6882", "url": "https://lij.wikipedia.org/wiki?curid=1596", "title": "Leivi", "text": "Leivi a l'\u00e8 in com\u00fbne in ta \u00c7itt\u00e6 metropolitann-a de Zena."}
{"id": "1597", "revid": "10132", "url": "https://lij.wikipedia.org/wiki?curid=1597", "title": "Ciusanego", "text": "Ciusanego (\"Chiusanico\" in Italian) l'\u00e8 un com\u00fcne da Liguria con 'na popolassion de 588 abitanti (2011).\nGe\u00f2grafia.\nCius\u00e0nego o s'atreuva inta Provinsa de Imperia."}
{"id": "1598", "revid": "12552", "url": "https://lij.wikipedia.org/wiki?curid=1598", "title": "\u00c8rli", "text": "\u00c8rli a l'\u00e8 'na cum\u00fcna de 242 abitanti in ta Pruvinsa de Sav\u00f9na, in te l'enteut\u00e8ra d'Arbenga, in ta regiun Lig\u00fc(r)ija.\nGeugraf\u00eca.\nErli u se tr\u00f6va intu pun\u00e9nte savunese, in te l'ata val\u00e0 du Neva e dunca u fa parte du bas\u00ecn idrugraficu du s-ci\u00fcmme S\u00e8nta.\n\u2022 A Carpen\u00e9a: a l'\u00e8 a burg\u00e0 c'a se tr\u00f6va au de sutta da Stradda Nasiun\u00e0le, d\u00f2ppu a Paniss\u00e0i(r)a, nasci\u00fca prubabilmente cumme p\u00f2stu de rexidensa est\u00ecvu di Marchexi Clavesana e de \u00e0tri nobili de Arbenga e duve\u00e0 asc\u00ec d\u00fcante a Gu\u00e8ra de S\u00fcca(r)\u00ea sutta i Del Carretto, vista a presensa de Rexidense Castel\u00e0e. \n\u2022 A C\u00f2sta, burg\u00e2 ch'a se tr\u00f6va in pusisi\u00f9n ci\u00fc \u00e2ta rispettu au sentru du pa\u00ecse, p\u00e9 a stradda fra U P\u00f6zzu e U Praettu. \n\u2022 A T\u00fbre, burg\u00e2 de m\u00e9zzu fra I B\u00e0sci e A Ci\u00e0ssa, custru\u00eca a part\u00ec dau doppu gu\u00e8ra, a seguitu de l'aband\u00f9n de ca' du burgu di B\u00e0sci.\n\u2022 Berri\u00f6i, a l'\u00e8 a pen\u00fcrtima frasi\u00f9n ch'a se incuntra rivandu da Arbenga, a p\u00eca u numme daa parent\u00e8lla di Berri\u00f6. \n\u2022 Bus\u00fc(r)\u00e0scu, se tr\u00f6va lungu a a v\u00eca da s\u00e0, dunde a se tr\u00f6va l'ant\u00ecga g\u00eaxa de San Zanne. \n\u2022 I B\u00e0sci antigu burgu mediev\u00e0le, resentemente restrutt\u00fc\u00e0u,\u00a0 u l'\u00e8 travers\u00e0u daa v\u00eca da s\u00e2, chi u l'\u00e8 famuzu u punte in sciu Neva, u p\u00eea u numme daa parent\u00e8lla di Basci, a l'\u00e8 a frasi\u00f9n ci\u00fc in b\u00e0ssu du pa\u00ecse.\n\u2022 G\u00e0zzu, div\u00ecxu fra Gazzu de Sutta, vixin aa str\u00e0dda nasiun\u00e0le, e G\u00e0zzu Sant'\u00c0nna o de Surva, cun u burgu st\u00f2(r)icu custru\u00ecu aturnu a a capeletta de Sant'Anna e Santa Ritta. \n\u2022 I S\u00eari, \u00fcna de frasi\u00f9i ci\u00fc \u00e2te de \u00c8rli, se ghe r\u00ecva da Gazzu Surv\u00e0n, da chi i parten poi di sent\u00e9 versu u Praettu e Urti\u00e9u (z\u00e0 frasiun de Garesce), p\u00e9 ch\u00e9lla ch'a l'\u00e8 l'\u00c2ta Via di Munti Lig\u00fc(r)i, u numme u p\u00f6 de(r)iv\u00e0 o da l'\u00e8rbuu d\u00ectu s\u00earu (pl\u00fc(r)\u00e2le s\u00eari), che chi i sun prezenti in prevalensa. \u00c2tra supusisi\u00f9n p\u00f6 \u00e9sse \"p\u00f2stu ser\u00e0u\", vistu che antigamente i sent\u00e9 l\u00ec i nu g'ax\u00e9an ina v\u00eca de sbuccu. \n\u2022 I Caffa(r)i, cun u numme de(r)iv\u00e0u daa fam\u00eca Caffa u deve l'u(r)igine prubabilmente aa sit\u00e0i de Caf\u00e0, ant\u00ecga culonia da Rep\u00fcbbrica de Zena, poi cunquist\u00e2 da l'Impe(r)u Utum\u00e0n.\n\u2022 I N\u00e9gri, a l'\u00e8 a burg\u00e2 che se tr\u00f6va p\u00f2cu primma da Carpen\u00e9a e d\u00f2ppu a Paniss\u00e0i(r)a, ciam\u00e2 cusc\u00ec perch\u00e9 fund\u00e0u secundu serte teur\u00ece dai Saracen, ricurdandu a vixinansa cun Garesce, dunde sun ducument\u00e0e ci\u00fc incursci\u00f9n intu pa\u00ecse. \n\u2022 U P\u00f6zzu,\u00a0(scr\u00eccciu inta graf\u00eca pruposta da Ernesto Ghione \"U Pozu\") a l'\u00e8 a lucalit\u00e0i ci\u00fc ant\u00ecga du pa\u00ecse, edific\u00e2 in sce in p\u00f6zzu nat\u00fc(r)ale p\u00f2cu sutta aa v\u00e9ija paruchi\u00e0le de San Martin.\n\u2022 U Pra\u00e9ttu a l'\u00e8 a frasi\u00f9n ci\u00fc \u00e0ta in sciu liv\u00e9llu du m\u00e2, ai cunf\u00ecn cun u cum\u00fcn de Garesce, inta frasi\u00f9n de Urti\u00e9u e de Castreveiju cun a Casc\u00ecna d'Aiju. \n\u2022 A Ci\u00e0ssa curispundente aa lucalit\u00e0i du sentru de \u00c8rli, vixin a sta chi a gh'\u00e8 asc\u00ec a Panissai(r)a, antigu burgu in p\u00e0rte cacci\u00e0u z\u00fc aa f\u00ecn du XX seculu p\u00e9 a presensa de ca' periculanti, restan anc\u00f9 i edifissi prinsip\u00e0li lungu u strad\u00f9n prinsip\u00e0le ch'i i p\u00f2rtan ai N\u00e9gri.\nSt\u00f2ija.\nE prime testimunianse attest\u00e0e d'in insediam\u00e9ntu in ta zona sun ricunducibili a i Rumai cumme u ne testim\u00f2nia a \"Necropoli d'Erli\" c'a se tr\u00f6va in ta lucalit\u00e0i de Cascina d'Aiju (anc\u00f6i in tu cum\u00fcn de Castrev\u00e9iju). \nInti \u00fcrtimi tempi sun st\u00e0e truv\u00e0e di r\u00e8sti de insediamenti ancua ci\u00f9 veiji, rizal\u00e8nti au Paleuliticu, inta cusc\u00ec diccia gr\u00f2tta Arma Veirana. Doppu a fin de l'Imp\u00e9u Rum\u00e0n a zona a l'\u00e8 st\u00e0 invasa da \u00fcna pupulasiun barbara, i Eruli, chi l'han d\u00e0u u n\u00f9mme au pa\u00ecse.\nDai difer\u00e9nti st\u00fcddi in sce pr\u00ecmme numinasi\u00f9i luc\u00e0li; p\u00e9 ezempiu i cugnummi ci\u00fc dif\u00fcxi in tu burgu (Neigri, C\u00e0ffa, F\u00e0lcu, Berri\u00f6, e \u00e0tri), i rizult\u00e0n quaxi cumpletam\u00e9nte urigin\u00e0(r)i de l'\u00e0ta et\u00e0i de mezzu, quande u l'\u00e8 st\u00e0u s\u00f9tta au cuntr\u00f2llu du \"Cuntadu de Arbenga.\"\nIns\u00e9(r)iu da-a met\u00e0i du X seculu inta marca Arduinica, u l'\u00e8 pass\u00e0u ai marchexi de Clavesana fra u XII e u XIV seculu.\nP\u00e9 v\u00eca matrimuniale u p\u00e0ssa a part\u00ec da u 1326 primma, e p\u00f2i ufisi\u00e0lm\u00e8nte in tu 1335 ai marchexi du Carretto, cun l'aquisisi\u00f9n du feudu cumprend\u00e9nte a val\u00e0 du Neva fra Erli e Castrev\u00e9iju. Da u 1397 u p\u00e0ssa a f\u00e0 parte du Marchez\u00e0u de S\u00fccca(r)\u00ea, s\u00e8mpre sutta a a st\u00e9ssa prupriet\u00e0i. Cun a f\u00ecn du marchez\u00e0u, fra u 1623 e u 1624 u feudu du pa\u00ecse u vegne catt\u00e0u da i Savoia che u p\u00f2rtan sutta au s\u00f2 duc\u00e0u, fin au 1672 quande, doppu in as\u00e9diu du(r)a\u00fcu e truppe da Rep\u00fcbbrica de Zena e riv\u00e0n in ta Val\u00e0 du Neva, inglubandu cusc\u00ec qu\u00e9st'\u00fcrtima in ti territori pused\u00fci.\nImpurt\u00e0nte asc\u00ec ricurd\u00e0 (tra i v\u00e0ri ev\u00e9nti) che in tu 1746 gh'\u00e8 st\u00e0u in assediu di \"austru-piemuntexi\", lig\u00e0u a a gu\u00e8ra de sucesci\u00f9n austriaca, chi i sercavan de sulev\u00e0 a pupulasiun du burgu cuntru a duminasi\u00f9n zenese. Quaxi sinquant'anni doppu, in tu nuv\u00e9mbre de l'\u00e0nnu 1795, p\u00fc u terit\u00f2iu de Erli u vegne interess\u00e0u da i f\u00e0tti de gu\u00e8ra fra a Fransa e u Regnu de Sardegna (a l'epuca all\u00e9au cun l'Austria), d\u00fc(r)ante a Battaija de L\u00f6a.\nCun a duminasi\u00f9n fransese u terit\u00f2iu de \u00c8rli u \u00e9ntra a f\u00e0 p\u00e0rte da u 2 de dix\u00e9mbre du 1797 in tu \"Dipartimentu du Letimbru\", cun capit\u00e0le Sav\u00f9na a l'int\u00e8rnu da a Rep\u00fcbbrica Lig\u00fc(r)e, e da l'\u00e0nnu sucesc\u00ecvu u v\u00e0 a f\u00e0 parte du III Cantun (cun s\u00e9de a S\u00fccca(r)\u00ea). Z\u00e0 inglub\u00e0u diretam\u00e9nte in te u Primmu Imp\u00e9u Fransese da u 1815 u p\u00e0ssa sutta a pruvinsa d'Arbenga du Regnu de Sardegna, e da u 1861 v\u00e0 a f\u00e0 parte de l'Italia \u00fcn\u00eca.\nAbitanti.\nCunfin.\nU cunfina cun Castregiancu e Naxin a ovest, Castreveiju a est, Garesce (Pruvinsa de Cuni) a nord e cun S\u00fccca(r)\u00ea a sud-est.\nMinu(r)\u00e0nse fu(r)\u00e8ste.\nD\u00e0ndu am\u00e9ntu a l'ISTAT, a u 31 de dixembre du 2014, a Erli i ghe sun 31 rexidenti fu(r)\u00e8sti.\nPosti de interesse.\nArchitet\u00fce religi\u00f9se.\n\u2022 G\u00eaxa paruchi\u00e2le de Santa Cata(r)\u00ecna inta Ci\u00e0ssa da Paniss\u00e0i(r)a. Rizal\u00e9nte au seculu XVI, a l'\u00e8 de st\u00eele ba(r)\u00f2ccu. A l'internu a g'ha numma ina nav\u00e2, ricca de decurasiun du seculu sucesc\u00ecvu, survat\u00fcttu afreschi de diferenti cu(r)\u00f9i. Carateristicu u purtun de ingressu, carateriz\u00e0u da in \"proti(r)u\" surez\u00fcu da de pa(r)aste. U campan\u00ecn, de u(r)igine mediev\u00e2le, l'\u00e8 indissiu de 'na custrusiun presed\u00e9nte aa g\u00eaxa d'anc\u00f6i. Se tr\u00f6va frasiun\u00e0u in trei liv\u00e9lli.\nUat\u00f2(r)iu de San Zanne u Vangel\u00ecsta, de frunte aa paruchi\u00e2le, u cunserva au s\u00f2 internu in maestusu \u00e2t\u00e2, cu-a relat\u00ecva p\u00e0(r)a dedic\u00e2 au santu. Z\u00e0 mensciun\u00e0u intu Sacru e V\u00e2gi Giardin\u00e9llu, ven custru\u00ecu a part\u00ec dau 1648 sutta ae di(r)et\u00eeve du m\u00e9stru d'\u00e0rte \"Oneglio\", segu\u00e9ndu i canuni du st\u00eele ba(r)occu.\n\u2022 C\u00e9ve de San Martin de Tours au P\u00f6zzu. A se tr\u00f6va inta z\u00f2na de l'ant\u00ecgu semit\u00e9(r)iu, afresc\u00e0 da Segurano Cigna, pit\u00f9 luc\u00e0le at\u00ecvu fra a Lig\u00fc(r)ija e u Piem\u00f9nte. Restrutt\u00fc(r)\u00e2 inti \u00fcrtimi t\u00e9mpi a l'\u00e8 u(r)igin\u00e0ia du XI seculu. L'\u00e8 frequent\u00e2 p\u00e9 v\u00eca di sent\u00e9 chi i portan versu U Pra\u00e9ttu e A C\u00f2sta.\n\u2022 Ant\u00ecga g\u00eaxa de San Zanne p\u00e9 a v\u00eca da s\u00e2, in lucalit\u00e0i Bus\u00fc(r)\u00e0scu, inti seculi mediev\u00e2li a l'\u00e9(r)a in uat\u00f2(r)iu culeg\u00e0u cun in uspissiu, scitu\u00e0u p\u00f2cu sutta, in scia spunda de l\u00e9rca du N\u00e9va. V\u00e9n poi scunsacr\u00e2 e vend\u00fca, duve(r)\u00e2 cumme seca\u00fb pe e cast\u00e0gne. Aa met\u00e0i du seculu pas\u00e0u l'\u00e8 st\u00e2 curp\u00eca da 'n incendiu, ch'a l'ha f\u00e0u crul\u00e2 u t\u00e9itu de legnu.\n\u2022 Capella da Madonna da Guardia (lucalm\u00e9nte d\u00ecccia da \"V\u00e0rdia\") au Pra\u00e9ttu, edific\u00e2 perch\u00e9 ina donna intu 1948 (segundu quantu ripurt\u00e0u dai abit\u00e0nti da frasi\u00f9n) a l'ax\u00e9a truvau l\u00ec vixin ina medaij\u00e9tta da Madonna, e de cunsegu\u00e8nsa a g\u00e9nte du postu a s'\u00e8 impegn\u00e0 pe custruila. Pa pe(r)\u00f2 che ina strut\u00fca presed\u00e9nte z\u00e0 a ghe f\u00f9sse, prubabilm\u00e9nte z\u00e0 a part\u00ec dau 1600. Inti \u00e0gni '70, p\u00f2i, v\u00e9n asc\u00ec fund\u00e2 a cap\u00e9lla n\u00f6va, cun l'agi\u00fcttu da cum\u00fcnit\u00e0i paruchi\u00e2le. \n\u2022 Cap\u00e9lla de San Benardu (lucalmente asc\u00ec \"de San Bern\u00e2du\") ai Berri\u00f6i. Esempiu de architet\u00fca religiusa de campagna, a l'ha ina faci\u00e2 cun pr\u00e9e a vista, carateriz\u00e2 da 'n arcu tampun\u00e0u, t\u00fcttu intunac\u00e0u. Internamente cu\u00e8rta cun 'na v\u00f4ta a butte, tantu inte l'aula, quantu intu presbite(r)iu.\n\u2022 Cap\u00e9lla de Sant'Anna e Santa R\u00ectta a Gazzu, inta burg\u00e2 de Sant'Anna. Prubabilmente edific\u00e2 intu periudu seisent\u00e9scu, internam\u00e9nte intunac\u00e0u e cu\u00e8rtu da 'na v\u00f4ta a b\u00f9tte cu-e l\u00fcnette, cunserva in \u00e2t\u00e2 in st\u00fcccu, surmunt\u00e0u da a st\u00e0ttua da santa. Drentu se tr\u00f6va asc\u00ec in gr\u00f2tta da Mad\u00f2nna de Lourdes. Lateralmente au presbit\u00e9(r)iu se dr\u00f6ve ina pic\u00ecna sacrest\u00eca.\n\u2022Cap\u00e9lla de Santa C\u00f2sma e de San Dami\u00e0n, ai B\u00e0sci, de prubabile custrusi\u00f9n sinquententesca, l'\u00e8 culuc\u00e2 au fundu de l'abit\u00e0u, lungu a Via da S\u00e2. A l'internu cu\u00e8rta a b\u00f9tte, l'\u00e8 asc\u00ec decu(r)\u00e2 da lez\u00e9ne de st\u00eele d\u00f2(r)icu. De l\u00e0ttu a se tr\u00f6va ina capeletta vut\u00eeva afresc\u00e2, cun l'im\u00e0gine (a\u00f9 t\u00f2stu scancel\u00e2) da Mad\u00f2nna in sciu tr\u00f2nu. \n\u2022 Cap\u00e9lla da Mad\u00f2nna da N\u00e9ve , intu sentru da burg\u00e2 di N\u00e9gri, se p\u00e9nsa ch'a s\u00e9cce st\u00e2 custru\u00eca fra Seis\u00e9ntu e Setes\u00e9ntu. Particul\u00e2re a faci\u00e2, decu(r)\u00e2 cun f\u00ecnti p\u00ecnnaculi e v\u00e2xi de fr\u00fcta surva ai dui barc\u00f9i later\u00e2li, cunturn\u00e0i cumme u ruz\u00f9n sentr\u00e2le. Au l\u00e0ttu de l'edifissiu gh'\u00e8 in edicula vut\u00eeva rafig\u00fc(r)ante a Mad\u00f2nna cu-u Bambin.\nSc\u00ecti archeulogici.\nImpurtante u sc\u00ectu archeulogicu de Arma Veirana (intu dialettu lucale a pa(r)\u00f2lla \"Arma\" a v\u00e0 a indic\u00e0 in spe(r)\u00f9n de r\u00f2ccia, cun i relativi anfr\u00e0tti inta sutta a sta l\u00ec) c'u se tr\u00f6va vixin a a lucalit\u00e0 erlese de Bus\u00fc(r)ascu, inta v\u00eca da s\u00e0, ai cunfin cun Ci(r)\u00ecx\u00f6a de Garesce, chi i sun st\u00e0i truv\u00e0i r\u00e8sti de \u00f2mmi de Neanderthal.\nD\u00fc(r)ante u 2021, cu'a cuntinuasi\u00f9n di sc\u00e2vi a v\u00e9n asc\u00ec truv\u00e2 ina n\u00f6va tumba risal\u00e9nte a 10 m\u00eclla \u00e0gni fa, sta v\u00f4ta de 'na fi\u00f6a de 40-50 giurni, batez\u00e2 cu-u numme de Neve, cunscide(r)\u00e2 a ci\u00fc ant\u00ecga sepult\u00fca de 'na matetta mai truv\u00e2 in Eur\u00f2pa.\nEcunum\u00eca.\nL'ecunum\u00eca du pa\u00ecse se b\u00e0sa in sce a cultivasiun agricula (prinsipalmente de u(r)\u00ecve) e furestale. In ti \u00fcrtimi anni u l'\u00e8 cresci\u00fcu asc\u00ec u turismu.\nCult\u00fca.\nDialettu Erlese.\nA Erli u se p\u00e0rla in dialettu ligure de st\u00e0npu arbenganese, c'u u f\u00e0 parte du gr\u00f9ppu Ligure sentru-ucident\u00e0le.Fra i primmi tentat\u00ecvi de cudificasi\u00f9n se p\u00f2 regurd\u00e0 chellu de Ernesto Ghione, adut\u00e0u p\u00e9 a trascrisiun da f\u00f2a dialet\u00e0le \"U Luvu e a Urpe\", atrimenti se p\u00f2nan adat\u00e0 asc\u00ec e \u00e0tre grafie arbenganesi.\nZ\u00f6ghi.\nTipicu de qu\u00e9stu pa\u00ecse u l'\u00e8 u z\u00f6gu du \"c\u00fcrlettu\", passat\u00e8mpu custitu\u00ecu da in spagu gr\u00fcpp\u00e0u in g\u00ecu ai g\u00e0rbi d'in pum\u00e9llu, fax\u00e8ndulu gi\u00e0; t\u00ec(r)andu e strinz\u00e8ndu cun e br\u00e0ssa u f\u00ec, questu u div\u00e8nta ci\u00fc 'lasticu. Sc\u00f2ppu du z\u00f6gu u l'\u00e8 f\u00e0 vibr\u00e0 e scig\u00fc(r)\u00e0 u f\u00ec, s\u00e9nsa s-cianc\u00e0lu.\nCuxina.\nE prinsip\u00e0li specialit\u00e0i enugastrunomiche e s\u00f9n lig\u00e0e a a cuxina gi\u00e0nca, cumme a pul\u00e8nta cun u sci\u00fcgu de p\u00f2rri, ass\u00e8mme a a tr\u00ecppa e au cuniju a a lig\u00fc(r)e, p\u00e9 i dusci se p\u00f2nan truv\u00e0 asc\u00ec i baxin d'\u00c8rli, scimili a quelli arbenganexi.\nFeste e f\u00e9(r)e.\n\u2022 Festa de Santa Cata(r)\u00ecna, in ut\u00f9bre, a l'\u00e8 a festa patrun\u00e0le du pa\u00ecse.\n\u2022 F\u00e9(r)a da Santiscima trinit\u00e0i, a l'\u00e8 generalm\u00e9nte l'\u00fcrtima dum\u00e9nega de mazzu \u00f2 a primma de z\u00fcgnu.\n\u2022 Sagra du cuniju e da pul\u00e8nta gianca, urganis\u00e0 da a pro loco luc\u00e0le, a se tegne intu campu spurt\u00ecvu.\n\u2022 Sagra da trippa, urganis\u00e0 intu campu spurt\u00ecvu luc\u00e0le.\n\u2022 Rinfrescu sutta e castagne, a se tegne u 29 de a\u00f9stu, in ta frasiun de Praettu, p\u00e9 a Madonna da Guardia.\n\u2022 Festa de San Martin, se tegne in nuvembre au P\u00f6zzu, cun a m\u00e9ssa inta c\u00e9ve de San Mart\u00ecn, vixit\u00e0bile p\u00e9 l'ucaxi\u00f9n.\nVie de Cum\u00fcnicasiun.\nU pa\u00ecse u l'\u00e8 culeg\u00e0u cun Garesce e Arbenga p\u00e9 a Str\u00e0dda Nasiunale 582 da C\u00f2lla de San Benardu. E varie frasi\u00f9i e sun culeg\u00e0e p\u00e9 de stradde min\u00f9(r)i."}
{"id": "1599", "revid": "6882", "url": "https://lij.wikipedia.org/wiki?curid=1599", "title": "Fascia", "text": "Fascia o l'\u00e8 un comune de 116 abitanti da provinsa de Zena."}
{"id": "1600", "revid": "12052", "url": "https://lij.wikipedia.org/wiki?curid=1600", "title": "Giustexine", "text": "Giustexine (Gi\u00fcst\u00e9\"sc\"ine in-ta graf\u00eea de l'arman\u00e0ccu, Gi\u00fcstexine asc\u00ec, Giustenixe a-A Pr\u00eca, Gi\u00fcst\u00e8nexi in arbenganeze) u l'\u00e8 'n cum\u01dcn sparsu de 995 abitanti in-ta Pruvinsa de Sav\u00f9na (d\u00eati agiurn\u00ea a-u 2019).\nGiugraf\u00eea.\nU terit\u00f4iu de Giustexine u se tr\u00f6va lungu a valle du tur\u00e8nte Scarinciu, c'u cunflu\u00eesce a u fundu du pa\u00eeze in ta sccium\u00e8a Ma\u00e9mua. A p\u00e0rte bassa se caraterizza pe a cultivasiun de \u00fcga e ur\u00eeve a fasce, a zona ci\u00fc muntagn\u00fbza a l'\u00e8 p\u00eena de frascini e carp\u00ecn, cun n'estenxiun c'a a riva fin a u Munte Carmu de L\u00f6a (1389 m in sce u liv\u00e9llu du m\u00e2), Bric Agnellin (1335 m) e du \"Giogu de Giustexine\" a 1200 m. Vixin a u Bric Tampa (846 m) se tr\u00f6va a grotta di Sc\u00f6ggi Negri, cun \u00fcna de ci\u00fc inpurt\u00e0nti attivit\u00ea carsiche da regiun Lig\u00fcria.\nSt\u00f2ja.\nU numme \"Giustexine\" u deriver\u00e9a da 'n f\u00e0ttu stojcu du t\u00e8npu de Gu\u00eare P\u00fcniche fra i eserciti cartaxineixi e di Rum\u00e8n, dunde a lucalit\u00ea a l'\u00e8 st\u00eata dev\u00f6\u00e2 cumme sede de aministrasi\u00fan giudisiaria, asuci\u00e0 a-a denuminasi\u00f9n de \"Jus-Tenens\" c'u v\u00f6 d\u00ee \"t\u00e9gn\u00ec giustisia\".\nSe de f\u00f9nti v\u00e0n a atest\u00e2 i primmi insediam\u00e8nti in te l'epuca bizantina (prubabilmente in lucalit\u00ea V\u00eclla), a fundasi\u00f9n du burgu de San Mich\u00ea cun \u00fcna de primme citasiui a l'\u00e8 du 1248 inte in attu du 5 d'arv\u00ee firm\u00f2n da Bunifassiu de Clavesana. Asug\u00e9t\u00f2n a-abasia de San P\u00e9u da va\u00e2 du Varatella, pressu Tuir\u00e0n, u finisce fra i dum\u00eeni da Diocexi de Arbenga e Inperia e asc\u00ec s\u00f9tta i marchexi Du Caretto (in-tu XIII secolo e XIV seculu). Cun a bulla papale de Urbano VI e zone de Giustexine, T\u00faian, Borzi e da A Pr\u00eea vegnan cuntrul\u00ea da Rep\u00fcbbrica de Zena a cumens\u00e2 da u 1385.\nDa-a primma met\u00ea du XV seculu, pe 'na seje de f\u00eati, u pa\u00eeze de Giustexine u rit\u00f9rna sutta i De Carettu. 'Sta n\u00f6va parentexi fin\u00ec pe\u00f2 pr\u00e9stu, perch\u00e9 u castellu u vegne assedi\u00f2n pe cumandu du capit\u00e0n Peu Fregusu, de Zena c'u custrinze a-a r\u00eaza i d\u00f9i fr\u00ea \"Galeotto e Giovanni Du Carettu\" aturnu a u 18 avr\u00ee 1448: questu ev\u00e9ntu vegne anc\u00f9a a\u00f9 revuc\u00f2n da u fulclure grassie a e celebrasiui du L\u00fcggiu Medievale.\nCun Napuleun Bunaparte da-u\u00a02 dix\u00e9nbre 1797 a lucalit\u00ea a l'h\u00e0 f\u00f2n parte du Dipartim\u00e8ntu da sccium\u00e8a Ma\u00e9mua, a l'internu da Rep\u00fcbbrica Lig\u00fcre. In tu 1815 vegne inglub\u00f2u in te a pruvinsa de Arbenga du Regnu de Sardegna, segundu u Cungr\u00e8ssu de Vienna du 1814, e da l\u00ec u faj\u00e0 parte de l'Italia \u00fcn\u00eea. \nI \u00fcrtimi agiustam\u00e8nti av\u00eagnan cun u distaccu da frasi\u00fan Bringhiera che a\u00f9 a fa parte du cum\u00fcn du T\u00fb. L'ha f\u00eatu parte fin a u 2008 da Cumunit\u00ea munt\u00e2na du Pullupixe, p\u00f2i divegn\u00fca f\u00ecn a-u 2015 Uni\u00f9n di cum\u00fcni da Riv\u00eaa de P\u00e0rme e di ur\u00eevi. Fra u 2016 e u 2018 u l'\u00e9a parte de l'Uni\u00f9n di cum\u00fcni da Va\u00e2 du Ma\u00e9mua, assemme a U T\u00fb e Magi\u00f6.\nAbitanti.\nFrasiui.\nGiustexine u l'\u00e8 'n cumun sparsu, c'u cunprende ci\u00fc frasi\u00fai e burgh\u00ea, segundu u stat\u00fcu cum\u00fcn\u00e0le San Lu\u00e9nsu e San Mich\u00ea e nu s\u00f9n cunsciderabili cumme frasi\u00fai, ma cumme i nuclei custitut\u00eevi du cum\u00fcn, da questi dunca i dipendan risperivam\u00e8nte e frasi\u00f9i de Bessu, V\u00eclla e Vil\u00e9tta p\u00e9 u pr\u00ecmmu; Costa, Vals\u00f9rda, Fur\u00e8stu, Cianassu e Ser\u00e8i p\u00e9 u segundu. Cunscider\u00e0ndu a divix\u00f9n in burgh\u00ea (dev\u00f6\u00e2 asc\u00ec inte manifestasi\u00f9i e inte rievucasi\u00f9i stojche) e ghe sun:\nCunfin.\nU cunf\u00eena cun i cum\u00fcni de: A Pr\u00eca e L\u00f6a a sud, Barden\u00e8i e Magi\u00f6 a nord e \u00d9 T\u00fb a lev\u00e0nte.\nMinur\u00e0nse fur\u00e8ste.\nSegundu u ISTAT, a-u 31 dexenbre 2014, a Giustexine ghe sun 13 rexidenti fur\u00e8sti.\nP\u00f2sti de interesse.\nArchitet\u00fce Religi\u00fbze.\nP\u00e9 a G\u00eaxa u terit\u00f2iu cum\u00fcn\u00e0le de Gi\u00fcstexine u l'\u00e8 parte de 'na s\u00f9la parocchia, ciam\u00e0 Parocchia di Santi Lu\u00e9nsu e Mich\u00ea, sta chi a cunprende:\nArchitet\u00fce Militari.\nCast\u00e9llu di Del Carretto.\nInta lucalit\u00ea de San Mich\u00ea, surva e de rinp\u00e8ttu a-a g\u00eaxa paruchi\u00e0le a se tr\u00f6va l'\u00e2nplia z\u00f2na cian\u00e9lla da-a furma de n\u00eeu d'\u00e0quila i se tr\u00f6van i r\u00e8sti du Cast\u00e9llu fund\u00f2n dai marchezi del Carretto, che ai tenpi de Enrico II (at\u00f9rnu a-u 1200) i l'\u00e9an scign\u00f9i de N\u00f2i e de Fin\u00e2. L'\u00e8 dunca cu-a fundasi\u00f9n du Burgu de Fin\u00e2 che, p\u00e9 rafurs\u00e2 i dum\u00ecni luc\u00e2li, u vegne acquist\u00f2n l'edifissiu presendentem\u00e8nte in m\u00e0n ai vescuvi arbengan\u00e9zi. A vegne cusc\u00ec rinfurs\u00e2 a strut\u00fca de Gi\u00fcstexine, antigam\u00e8nte custru\u00eea dai bizant\u00ecn. Inti v\u00e0ri avenim\u00e8nti chi i veggan prutagun\u00ecsti i marchezi de Fin\u00e2, i scign\u00f9i de Milan e a Rep\u00fcbbrica de Zena u cast\u00e9llu u vegne deruc\u00f2n in-tu 1477, poi dev\u00f6\u00f2n dai zenezi e dunca a\u00f9 i se p\u00f2nan ami\u00e2 s\u00f9lu i r\u00e8sti da furtessa rimanez\u00e0 sutta questi, che cun a perdita de inpurt\u00e0nsa du feudu i v\u00e0n a abandunalu prugrescivam\u00e8nte.\nArchitet\u00fce siv\u00eeli.\nA San Lu\u00e9nsu, inta ci\u00e0ssa du Cust\u00ecn u se tr\u00f6va u st\u00f2jcu sed\u00eele in pr\u00eea de Fin\u00e2, a dimustrasi\u00f9n de l'ativit\u00ea giudissiaria c'a a l'ha carateriz\u00f2n u pa\u00eeze antigam\u00e8nte. De pa\u00e9ggia fabricasi\u00f9n e mez\u00fce de l'\u00f6iu e du v\u00ecn dat\u00ea 1606, anc\u00f6 cunserv\u00ea in-tu palassu du cum\u00fcne.\nEcunum\u00eea.\nL'ecunum\u00eea luc\u00e2le a l'\u00e8 baz\u00e2 in sce l'agricult\u00fca e l'alevam\u00e8ntu. Prezente asc\u00ec ina pic\u00eena zona cumerci\u00e2le-industri\u00e2le, ai cunf\u00ecn cun A Pr\u00eca, dunde tr\u00f6va inpi\u00eagu a magiur\u00e2nsa da pupulasi\u00f9n.\nCult\u00fca.\nDialettu Giustenieze.\nU dialettu parl\u00f2n in te qu\u00e9stu pa\u00ecze u f\u00e0 parte du gruppu Ligure s\u00e9ntru ucident\u00e0le, scimile a-u vix\u00ecn dialettu pri\u00e9ze, anche se u prez\u00e9nta de inflesci\u00f9i da-e parl\u00ea de Barden\u00e8i (particul\u00e2re parl\u00e2 ci\u00fc lig\u00e2 a-u valburmid\u00e9ze) de Tui\u00e0n (ci\u00fc scimile a l'arbengan\u00e9ze).\nDa l'est\u00ea 2021 a l'\u00e8 st\u00eata inbast\u00eca ina n\u00f6va \u00f2pera de cartelun\u00ecstica strad\u00e2le, cun asc\u00ec di cartelli in-tu dialettu luc\u00e2le, p\u00e9 e lucalit\u00ea che e g'han 'na tradusi\u00f9n in l\u00e9ngua lig\u00fcre.\nAsuciasi\u00f9i.\nInpurt\u00e0nte asc\u00ec l'asuciasiun cult\u00fcrale Jus Tenes, che u urg\u00e0nissa inc\u00f2ntri e f\u00ebe in tu pa\u00ecze (e a partecipa asc\u00ec cumme s\u00f2cciu a-a Cunsulta Ligure), cun a partecipasi\u00f9n asc\u00ec du s\u00ecrculu \"A c\u00e0 cum\u00fcna\" de San Mich\u00ea.\nIstrusi\u00f9n.\nIn-tu terit\u00f2iu cum\u00fcn\u00e0le se tr\u00f6van e sc\u00f6e statali \"Don Noli\" (a sc\u00f6a materna) e \"Sandro Pertini\" (a sc\u00f6a element\u00e0re, cun a s\u00e9de in-tu palassu cum\u00fcnale), ragrup\u00ea inte l'istit\u00fcu cunprensc\u00eevu da Pr\u00eca.\nPers\u00f9ne culegh\u00ea a Giustexine.\nJos\u00e9 Serrato, ecunumista, 24\u00b0 prexidente de l'Uruguay (fra u 1923-1927), u l'\u00e9a urigin\u00e0iu da frasi\u00f9n di S\u00e9r\u00e8i Superi\u00f9ri.\nFeste e f\u00eae.\n\u00c2tre manifestasi\u00f9i.\nGhe sun asc\u00ec: \nVie de cum\u00fcnicasi\u00f9n.\nU cum\u00fcn de Giustexine l'\u00e8 atravers\u00f2n da-a stradda pruvinciale 24 (SP24), c'a a cul\u00eaga cun A Pr\u00eca, \u00e2tre stradde min\u00f9ri e culegan e varie frasi\u00f9i, cumme quella che dai S\u00e9r\u00e8i Superi\u00f9ri a porta a Bringhiera (U T\u00fb), o quella che a porta versu Ransi da San Martin."}
{"id": "1601", "revid": "1211", "url": "https://lij.wikipedia.org/wiki?curid=1601", "title": "Portofin", "text": "Portofin o l'\u00e8 un com\u00f9n de 516 abitanti da provinsa de Zena.\nGi\u00f6grafia.\nO com\u00f9n o l'\u00e8 scito\u00f2u inte unn-a b\u00e2ia a-i p\u00ea de l'\u00f2m\u00f2nimo promont\u00f6io, a 36 km da Zena. P\u00f2rtof\u00ecn o fa parte do \"Parco natur\u00e2le region\u00e2le de P\u00f2rtof\u00ecn\" ins\u00e9mme a atri sei com\u00fbni e a-a \"Ris\u00e8rva marinn-a de P\u00f2rtof\u00ecn\". O com\u00f9n o fa parte da z\u00f6na gi\u00f6gr\u00e0fica ciam\u00e2 \"Tigullio\".\nSt\u00f6ia.\nSegondo Plinio o V\u00eagio, o borgo de P\u00f2rtof\u00ecn o vegne fond\u00f2u da l'Imp\u00earo roman co-o nomme de \"Portus Delphini\" dov\u00fbo a-a grande popola\u00e7i\u00f3n de drafin do Gorfo do Tigullio.\nInto 1171 o picc\u00ecn borgo main\u00e2 o vegne sottoposto a-o contr\u00f2llo amministrat\u00eevo, insemme a-a vix\u00ecnn-a Santa Margaita Ligure, de Rapallo, che o l'ingloba o vil\u00e0ggio inti s\u00f2 terit\u00f6i comun\u00e2li. Da-o 1229 o diventi\u00e2 parte integrante da Repubbrica de Zena, cosc\u00ec comme l'intr\u00eago terit\u00f6io rapallin, divegnindo rif\u00f9ggio pe-a marin-a mercant\u00eele zeneize gra\u00e7ie a-o s\u00f2 p\u00f2rto natur\u00e2le.\nInto 1409 o vegne vend\u00fbo a]] o l'\u00e0 pat\u00eeo div\u00e8rsci pasaggi de amministra\u00e7ion famili\u00e2, da-i Fregoxi a-i Sp\u00ecnoa, i Fieschi, i Adorni e i D\u00f6ia. Da o 1608 o vegni\u00e2 inser\u00eeo inti terit\u00f6i do Capitan\u00e6go de Rapallo.\nInto 1815 o l'\u00e9 st\u00e6to inglob\u00f2u into Regno de Sardegna, cosc\u00ec comme o Congresso de Vienna do 1815 o l'\u00e0 stabil\u00eeo anche pe-i atri com\u00fbni da Rep\u00f9bblica Ligure. Into 1861 o l'\u00e8 intr\u00f2u into Regno d'Italia."}
{"id": "1602", "revid": "10132", "url": "https://lij.wikipedia.org/wiki?curid=1602", "title": "Valbrevenna", "text": "A Valbrevenna a l'\u00e8 un com\u00fcne de 785 abitanti inta \u00c7itt\u00e6 metropolitann-a de Zena.\nGe\u00f2grafia.\nBen vexin a-u cunfin cu u Piemonte.\nStoia.\nU com\u00fcne u l'\u00e8 invece multu rexente. A prima costru\u00e7iun a remunta a-u 1896. Multe fra\u00e7ioin, pe esempiu Casareggio, invexe sun anche de urigine roman-a.\nEconomia.\nL'ecunumia a se basava in sci prudutti lucali, tipu u pan che u vegniva pruduttu da-e antighe fornaxe."}
{"id": "1603", "revid": "10132", "url": "https://lij.wikipedia.org/wiki?curid=1603", "title": "Carasco", "text": "Carasco o l'\u00e8 un comune de 3.640 abitanti da provinsa de Zena.\nSt\u00f2ia.\nO top\u00f2nimo do comune o v\u00e8gne da-a cr\u00e4xi de p\u00f2ule l\u00ecguri antighe \"Car\" e \"Asco\", osc\u00efa \"cappo\" e \"c\u00f3rso d'\u00e6goa\", un ci\u00e6o rifer\u00eese a-a posission geografica d\u00f6 territ\u00f6io d\u00f3nde o villaggio o se svilupp\u00f2u.\nE primme notissie a prop\u00f2xito do territ\u00f6io e provegnan da-o Medioevo, ai tempi de quando o p\u00e0ise o l'\u00eba 'n importante scalo commerciale de merci destin\u00e6 a-a Lombard\u00efa e a-a cian\u00fca Padann-a.\nScin da-i tempi di Longobardi o comune o l'\u00e8 st\u00f2u poscessi\u00f3n de l'Abbass\u00efa de San Comb\u00e0n de B\u00f2bbio, che pr\u00f2prio ch\u00ec a gh'\u00e0 fond\u00f2u o Monest\u00ea de Com\u00f2rga, conosci\u00fca comme g\u00ebxa de Sant'\u00caufemian, int'a frassi\u00f3n da Val Gravegia. Pe-o IX secolo o v\u00e8gne amministr\u00f2u c\u00f3mme prior\u00efa colombann-a do Monest\u00ea de San Giovanni de Pavia.\nA part\u00ee de l'XI secolo Car\u00e0sco a dev\u00e8gne f\u00e9odo da famiggia \"Ravaschieri\", r\u00e0mmo di Conti Fieschi de Lavagna. Into XIII secolo a p\u00e0sse inte m\u00e6n da Repubrica de Z\u00eana a qu\u00e6, co-a costrussion do Castello de Riareuja into 1132, sottoponn-e o borgo a-o capitani\u00f2u de Ci\u00e4vai.\nI momenti st\u00f2rici ci\u00f9 scignificativi do borgo do Medioevo i vegni\u00e0n scancell\u00e6 da alluvion succescive di due ri\u00e2 St\u00f9rla e Lavagna, assemme co-a primma g\u00ebxa de San Marsi\u00e0n do XVII secolo.\nCo-a dominassion frans\u00e9ise de Napolion Bonaparte a l'andi\u00e2 a f\u00e2 parte do Dipartimento de l'Entella da-o 2 de Dix\u00e9mbre 1797, con Cappoleugo Ci\u00e4vai, dr\u00e9nto a-a Repubrica Ligure.\nA comens\u00e2 do 28 d'arv\u00ee 1797 a muni\u00e7ipalit\u00e6 de Car\u00e0sco a l'intre into III Cant\u00f3n c\u00f3mme cappoleugo da Giuristission de l'Entella e da-o 1803 \u00e7entro prin\u00e7ipe do primmo Cant\u00f3n de l'Entella inta m\u00e6xima Giuristission.\nAnnessa a-o primmo Impero de Fransa, a muni\u00e7ipalit\u00e6 a vegni\u00e2 inser\u00efa into Dipartimento di Appenn\u00ecn da-o 13 de z\u00f9gno 1805 scinn-a o 1814.\nInto 1815 o l'\u00e8 st\u00f2u inglob\u00f2u, assemme a-o resto da Liguria, a-o Regno de Sardegna, ch'o devegni\u00e2 Regno d'Italia a comens\u00e2 do 1861, cosc\u00ec c\u00f3mme stabil\u00efo da-o Congresso de Vienna do 1814, compr\u00e9iso into II mandamento do circond\u00e4io de Ci\u00e4vai, parte de l'alant\u00f6a Provinsa de Z\u00eana.\nCar\u00e0sco a l'\u00e0 f\u00e6to parte da Comunit\u00e6 Montann-a Fontann-a bonn-a (Comunit\u00e0 Montana Fontanabuona) da-o 1973 scinn-a f\u00ecn do 2008.\nP\u00f2sti de interesse.\nArchitet\u00fce religi\u00f4se.\nCar\u00e0sco a vante de'n numero conscistente de strutt\u00fce religi\u00f3se, c\u00f3mme:\nA Prior\u00efa de San Marsi\u00e0n, edific\u00e2 into XVIII s\u00e9colo e ampli\u00e2 into XX s\u00e9colo in sostitussion da om\u00f2nima g\u00ebxa antiga.\nA G\u00ebxa antiga de San Marsi\u00e0n, ch'a se treuve presso a confluensa de due scciumm\u00e6e St\u00f9rla e Lavagna, distr\u00f9ta e abbandon\u00e2 d\u00f2ppo e alluvion do Sei\u00e7ento. Inta primma decade do duimilla e seu fondamenta l'en st\u00e6 \u00f2getto de st\u00f9ddi e scavi da-a \"Soprintendenza\" p\u00ea descrov\u00eene l'impianto do Medioevo.\nL'Abbassia da N\u00f2stra Scign\u00f4a da-a Miseic\u00f6rdia.\nA Prior\u00efa de Sant'\u00caufemian, inta Frassi\u00f3n de Grav\u00e8gia, fond\u00e2 da-i moneghi colombani\u00e9n de B\u00f2bbio, p\u00f6i devegn\u00efa propiet\u00e6 di Beneitt\u00ecn de Borz\u00f3n e da famiggia di Ravasch\u00ea. A g\u00ebxa con l'estetica d'ancheu a vegni\u00e2 costru\u00efa into 1866.\nA G\u00ebxa da par\u00f2cchia de San Nicol\u00f2 da frassi\u00f3n de Paggi. Lont\u00e0n un miggio e m\u00ebzo da-a g\u00ebxa se treuva a piccinn-a capp\u00e9lla di Santi Alberto da Z\u00eana, Gottardo e Bernardo, ciascun celebr\u00f2u rispettivam\u00e8nte a segonda Domenega de Luggio, a pr\u00ecmma Domenega de m\u00e0zzo e o vinti d'agosto. Lezzenda dixe che a capp\u00e9lla a s\u00e9gge ci\u00f9 antiga da m\u00e6xima g\u00ebxa, anche se mancan documenti p\u00ea prov\u00e2lo. Restaur\u00e2 do 1998 e do 2011, a contegne e fig\u00fce di tre Santi ci\u00f9 qu\u00e9lla da Madonna, unn-a cr\u00f4xe piccinn-a in sci\u00f4 t\u00e9ito e unn-a Grande cr\u00f4xe de f\u00e6ro batt\u00fco innals\u00e2 pe-a primma v\u00f2tta do 1901 p\u00ea dedission di paisen de Paggi, anche se p\u00ea tempo a l'\u00eba f\u00e6ta de legno.\nA G\u00ebxa da par\u00f2cchia di Santi Quirico e Giulietta int'a frassi\u00f3n de Rivareua.\nA G\u00ebxa da par\u00f2cchia de San P\u00ea Inta frassi\u00f3n om\u00f3nima de San P\u00ea de St\u00f9rla.\nA G\u00ebxa da par\u00f2cchia da Santa Maria inta Frassi\u00f3n da Santa Maria de St\u00f9rla, edific\u00e2 inti anni 1690 e 1700 con modifiche verso o XIX secolo. \nArchitet\u00fce Civili.\nO ponte v\u00ebgio, de pr\u00efa e moin, o l'arresta a testimoniansa da centralit\u00e6 de Car\u00e0sco into pass\u00f2u, c\u00f3mme collegamento intra Ci\u00e4vai e o seu entrotaera. D\u00e0tou scin da-a fin do XVII s\u00e8colo, vittima de alluvion do 1608 e do 1782 e sucesivam\u00e9nte riedific\u00f2u.\nArchitet\u00fce belliche.\nO Castello de Rivareua. Ti\u00f2u sciu do 1132 da-a Repubbrica de Z\u00eana dr\u00e9nto a-o territ\u00f6io fliscan c\u00f3mme avamp\u00f2sto strategico.\nO Castello de Paggi. Eretto into X s\u00e9colo da-a famiggia di Fieschi pe-a posission strategica of\u00e8rta da-o p\u00e0ise. O vegni\u00e2 demol\u00eco into 1111, ti\u00f2u sci\u00f9 torna do 1133 p\u00ea p\u00f6i \u00ebse cacci\u00f2u z\u00f9 p\u00ea'n \u00f9rtima v\u00f2tta e mai ci\u00f9 riedific\u00f2u."}
{"id": "1604", "revid": "12552", "url": "https://lij.wikipedia.org/wiki?curid=1604", "title": "Camoggi", "text": "Camoggi (scr\u00eeto asc\u00ec \"Camuggi\" segondo a VPL, \"Camogli\" in itali\u00e0n) o l'\u00e8 'n com\u00fcn de 5.692 abitanti da \u00e7itt\u00e6 metropolitann-a de Zena.\nGe\u00f2grafia.\nTipico borgo main\u00e2, \u00e7entro turistico n\u00f2to pe-o s\u00f6 porticci\u00f2lu e pe-i palassi variopinti in scio lungom\u00e2. O l'\u00e8 ciamao asc\u00ec a \"\u00c7it\u00e6 di Mille Gianchi Velieri\" \u00f2 a \"Gemma du Gorfo Paradiso\".\nSt\u00f6ia.\nI s\u00f6 abitanti se ciamman \"camuggin\".\nP\u00f2sti de interesse.\nDu territoriu com\u00fcnale fan parte e seguenti localit\u00e6: Portofin Vetta, Punta Ci\u00e4ppa, Rua, San Frutoso, San Rocco, Mortola San Frutoso, Case Russe."}
{"id": "1605", "revid": "12552", "url": "https://lij.wikipedia.org/wiki?curid=1605", "title": "Bargaggi", "text": "Bargaggi (\"Bargagli\" in italian) o l'\u00e9 'n com\u00fbne da \u00c7itt\u00e6 metropolitann-a de Zena.\nGe\u00f2grafia.\nBargaggi o l'\u00e9 distante da Z\u00eana 12 km, o s'atreuva inte l'\u00e2ta Val Besagno, o l'\u00e8 atravers\u00f2u da-o tor\u00e9nte Besagno. O monte ci\u00f9 \u00e8rto do p\u00e0ise o l'\u00e8 o monte Croxe di Fo'\nSt\u00f6ia.\nD\u00f6tr\u00e6 tr\u00e0cce de \u00e7ivilt\u00e6 f\u00e0n pens\u00e2 che e primme instala\u00e7io\u00ecn inte l'\u00e0rea de Bargaggi r\u00eamontan a l'\u00e9poca romann-a. Co-o pass\u00e2 di anni o borgo o l'\u00e8 divent\u00f2u inportante parch\u00e9 o faxeiva p\u00e0rte da \"Via do S\u00e2\" tra Z\u00eana e Piaxensa. O nomme o vegne da-o monte donde o s'ac\u00e0scia o com\u00fbne de Bargaggi, e sto nomme o vegne \u00e7itou pe a primma v\u00f2tta into 916. Into 1797 inta neuva domina\u00e7ion fran\u00e7\u00e9ize do Napolion Bonn-aparte Bargaggi o l'ha torna f\u00e6to p\u00e0rte do D\u00ecpartimento da Val Besagno inta Rep\u00fbbrica Lig\u00fbre. L'anno d\u00f2ppo Bargaggi o l'\u00e8 divegn\u00fbo capoleugo do V canton do Besagno, into 1805 o l'\u00e8 st\u00e6to an\u00e9sso a l'Imp\u00earo Fran\u00e7\u00e9ize. Into 1815 o l'\u00e8 st\u00e6to inglob\u00f2u into Regno de Sard\u00e9gna e da-o 1861 o f\u00e0 p\u00e0rte do Regno d'Italia (Rep\u00fbbrica Italiann-a da-o 1946). \nP\u00f2sti de interesse.\nG\u00eaxa plebann-a parochi\u00e2le de S\u00e0nta M\u00e0ia S\u00f2nta\n\u00d6t\u00f6io S\u00e0n Frut\u00f4zo\nPrez\u00e9pio de Vig\u00e0neno \nEconomia.\nL'economia de Bargaggi a se b\u00e2za in sce l'agricolt\u00fba, in sce l'ab\u00e6n e in sce de ativit\u00e6 t\u00e8scili."}
{"id": "1606", "revid": "10132", "url": "https://lij.wikipedia.org/wiki?curid=1606", "title": "Cicagna", "text": "Cicagna o l'\u00e8 un com\u00fbne de 2.558 abitanti ch'o se tr\u00eauva inta provinsa de Zena.\nSt\u00f6ia.\nPa che o p\u00e0ize o segge de epoca romana quande o se ciamava Plic\u00e0nia (poi vegn\u00eeu Chicaglia)."}
{"id": "1607", "revid": "10132", "url": "https://lij.wikipedia.org/wiki?curid=1607", "title": "Cogorno", "text": "Cogorno o l'\u00e8 un comun de 5.389 abitanti da provinsa de Zena."}
{"id": "1608", "revid": "10132", "url": "https://lij.wikipedia.org/wiki?curid=1608", "title": "Mignanego", "text": "Ge\u00f6graf\u00eea.\nMign\u00e0nego o se tr\u00eauva inta Provinsa de Zena\nFeste e f\u00eae.\nA l'\u00e9 st\u00e6ta present\u00e2 a maschera da val Polceivia, a se ciamma Procobera, comme i antighi rom\u00e2ni ciamavan a n\u00f2stra valle.\nPe v\u00e9ddila ciam\u00e6 a Proloco da VALPOLCEIVIA a Ponted\u00eaximo."}
{"id": "1609", "revid": "10132", "url": "https://lij.wikipedia.org/wiki?curid=1609", "title": "Armo", "text": "Armo o l'\u00e8 un com\u00f9n in provinsa de Imperia."}
{"id": "1610", "revid": "10132", "url": "https://lij.wikipedia.org/wiki?curid=1610", "title": "Pigna", "text": "Pigna o l'\u00e8 un com\u00f9n inta Provinsa de Imperia."}
{"id": "1611", "revid": "10132", "url": "https://lij.wikipedia.org/wiki?curid=1611", "title": "Pompeiana", "text": "Pompeiana o l'\u00e8 un com\u00f9n inta Provinsa de Imperia."}
{"id": "1612", "revid": "2355", "url": "https://lij.wikipedia.org/wiki?curid=1612", "title": "Ventimiglia", "text": ""}
{"id": "1613", "revid": "12052", "url": "https://lij.wikipedia.org/wiki?curid=1613", "title": "Sanremu", "text": "Sanremu (italiano: \"Sanremo\") u l'\u00e8 un com\u00fcne de 55.058 abitanti, situ\u00f3u int'a Riv\u00e9a de Punente.\nGeografia.\nInta Provinsa de Imperia, ca l'\u00e8 distante sulu carche chilometru. A so' frassiun ci\u00fc grande a l'\u00e8 Bussana.\nSt\u00f2ia.\nU numme de Sanremu u vegne da-u santu patr\u00f9n da \u00e7it\u00e6, San R\u00f6mu (o R\u00f2mmulu) de Zena, (ci\u00fc antigamente R\u00f6mmuru), V sec. ca., ottavu vescu de Zena, sucess\u00f4 de San Sc\u00ee.\nP\u00f2sti de interese.\nSanremu a l'\u00e8 d\u00efta \"u paise de sciure\" e a l'\u00e8 famusa pe-u Festival da cansun italian-a c'u l'\u00e8 t\u00fctti i anni a fevr\u00e0.\nI furestieri chi ven in villeggiat\u00fca a Sanremu i pon ammir\u00e0 e so bellesse visitandu u Casin\u00f2, a geixa rusa urtudosa, u teatru Ariston dovu i fan u Festival, a geixa de San Sc\u00ec, a Pigna o Scarpetta c'a l'\u00e8 a \u00e7itt\u00e0 veja du paise e c'a l'\u00e8 dumin\u00e0 da-u Santuario da Madona da Costa.\nU se p\u00f6 vi\u00e8 anc\u00f9 caiche restu da antica Matutia, a Villa Nobel, a Villa Ormond, u portu antigu e quelu n\u00f6vu (Portu Sule) e a nu se p\u00f6 scurd\u00e0 a regin-a du paise: a so beliscima marin-a c'a ne fa in favulusu postu de villeggiat\u00fca.\nEcunumia.\nL'ecunum\u00eea de Sanremu a dip\u00e9nde da-u tur\u00ecximu, da-a cultivassiun di sci\u00f9e inti s\u00e8rre e da-u Casin\u00f2."}
{"id": "1614", "revid": "12552", "url": "https://lij.wikipedia.org/wiki?curid=1614", "title": "Arbenga", "text": "Arbenga (in itali\u00e0n Albenga, sturicam\u00e8nte in lat\u00ecn \"Albingaunum\") a l'\u00e8 ina sit\u00e8 de abitanti inta Pruvinsa de Savuna, segunda p\u00e9 abitanti e p\u00e9 agglumer\u00e0u \u00fcrb\u00e0n inte t\u00fcttu u savun\u00e9se. A vegne ciam\u00e2 a \"sit\u00e0i da-e sentu turi\".\nGeugraf\u00eea.\nA sit\u00e8 a se tr\u00f6va in-scia Riv\u00e9a Lig\u00fc(r)e de Pun\u00e8nte, a-a cunflu\u00e8nsa di scci\u00fcmmi Neva, Ler\u00f9n, e Ar\u00f2scia, che se incuntran e furman a scci\u00fcmm\u00e0ia d\u00eeta A S\u00e8nta, che f\u00fcxa in Arbenga. \nL'\u00e8 inta ci\u00e0na ci\u00fc gr\u00f2ssa da Lig\u00fc(r)ia, ch'a mez\u00fca 36,51 kmq. U territ\u00f4(r)iu cum\u00fcn\u00e2le u cunpr\u00e8nde asc\u00ec l'\u00ecsua Gain\u00e2a, c'ha l'\u00e8 distante da-a c\u00f2sta 1,5 chilommetri. Segunda \u00eesua da regiun p\u00e9 estensci\u00f9n doppu A Parm\u00e2ia a l'\u00e8 cunusci\u00fca senplicem\u00e8nte dai abitanti cumme L'\u00ccsu(r)a.\nSt\u00f4ia.\nUrigine du numme.\nU n\u00f9mme u de(r)iva da u Latin \"Alb\u00edngaunum\" ch'u l'\u00e8 pa(r)\u00e9ggiu a \"Album Ingaunum\": a sit\u00e0i capit\u00e2le + genit\u00eevu pl\u00fcr\u00e2le l\u00ecg\u00fcre in -um. U n\u00f9mme u l'\u00e8 indu-eurupeu. Qu\u00e0nde R\u00f9mma a cunquista, divegne Albingaunum. U se p\u00f6 trad\u00fce in sit\u00e0i di Ingauni, vistu ch'a l'ea u sentru prinsip\u00e2 da trib\u00f9 di L\u00ecg\u00fcri Ing\u00e0uni.\nU periudu prerum\u00e0n.\nA sit\u00e0i a vegne fund\u00e2 aturnu a-u VI seculu a.C. da ina trib\u00f9 di Lig\u00fcri Ant\u00ecghi, poi d\u00eeta di Ing\u00e0uni: u nucleu urigin\u00e2le sitad\u00ecn u se(r)\u00e9va st\u00e0u culuc\u00e0u aturnu a-a colla de San Martin, ci\u00fc a meridiun de l'insediamentu rum\u00e0n, pusisi\u00f9n strategica ch'a l'ha permessu de sfr\u00fct\u00e2 u vix\u00ecn p\u00f2rtu nat\u00fcrale.\nCu-u tempu difatti i L\u00ecg\u00fcri i cum\u00e9nsan a furm\u00e0 ina propia fl\u00f2tta, grassie asc\u00ec a-u rep\u00e0(r)u furn\u00ecu da-a cunfurmasi\u00f9n teritui\u00e2le, cun sc\u00f2pi de pirate(r)\u00eca inte z\u00f2ne sircustanti, che venan cusc\u00ec purt\u00e0e sutta a-u cuntrollu ing\u00e0unu.\nInti primmi periudi a se svil\u00fcppa ducca in ecunumia agricula, che a f\u00e0 divegn\u00ec u sentru prinsip\u00e2le de t\u00fctta a L\u00ecg\u00fc(r)ia du pun\u00e9nte, duminandu i terit\u00f4i cunpr\u00e9zi fra a muderna Sanr\u00e9mmu e fin a-u c\u00e0ppu da Cravaz\u00f2ppa a Fin\u00e2, rivandu a-u relat\u00eevu entrut\u00e8ra e entrandu in cuntattu cun e pupulasi\u00f9i di Viagenni, stansi\u00e0i inte l'\u00e2ta Val\u00e2 du scci\u00fcmme T\u00e0nau.\nI ingauni i strenzan cusc\u00ec amicissia cu-i cartaginesi, and\u00e0ndu a gi\u00fct\u00e2li cuntru Rumma dandughe sustegnu d\u00fcante a segunda de gu\u00e8re puniche, cumbat\u00fca fra u 218 e u 201 a.C. e che a purte\u00e0 a de grosse cunseguense in sce pupulasi\u00f9i l\u00ecg\u00fc(r)i.\nSe cunta che da chi u fr\u00e0i de Annibale, Magun, u l'\u00e9a partiu p\u00e8 anda \u00e0 Zena; i danni che u l'a f\u00e0u i sun st\u00e0i cusc\u00ec grossi, che u gruppu che u te vegne in g\u00f9a quando ti cianzi u se ciamma Magun.\nD\u00f2ppu e gu\u00e8re p\u00fcniche.\nL'ale\u00e0nsa cun Cartagine a g'ha cumme cunsegu\u00e8nsa a cunquista da parte di rum\u00e0i intu 181 a.C., difatti doppu a scunfitta de sti chi i ing\u00e0uni i se l\u00e9gan a-u duminiu rum\u00e0n, asc\u00ec se cuntinnuan cun de scurer\u00ece piratesche de dist\u00fcrbu, specialmente sutta a-u mand\u00e0u du cunsule Appiu Claudiu.\nE riv\u00f4te e venan plac\u00e0e sulu da u pro-cunsule Lucciu Emiliu Paulu, che u sancisce a requisisi\u00f9n de n\u00e0vi arbenganesi e a distrusi\u00f9n du nucleu sitadin u(r)igin\u00e2iu e serca de purt\u00e2 ste pupulasi\u00f9i turna sutta a-a sf\u00e9a de influensa rep\u00fcbric\u00e0na in moddu ufisi\u00e2le.\nInte sti anni a se ingrand\u00ecsce e a se trasfurma int'in inpurtante \"municipium\", che u cr\u00f6ve a ci\u00fc parte de val\u00e0e interne du bas\u00ecn da Senta, ci\u00fc i terit\u00f4i di pa\u00ecsi da val\u00e2 du T\u00e0nau, cumme Garesce e Urm\u00e9a, cu-i b\u00f9rdi ci\u00fc setentriun\u00e0li da z\u00f2na arbenganese fis\u00e0i fin ai pa\u00ecsi asc\u00ec de S\u00e9va e Pampa(r)\u00e0u.\nU svil\u00fcppu du municipium.\nDa l'annu 89 a.C. i rum\u00e0i i l'han cuncessu dirittu lat\u00ecn ai populi intu n\u00f2rd da pen\u00ecsua itali\u00e0na, p\u00e9 poi d\u00e2ghe quellu rum\u00e0n a intu 45 a.C., \ngrassie a Gaiu Giuliu C\u00e9sa(r)e, cun u qu\u00e0le u p\u00eca furma asc\u00ec u pu\u00e9 lucale de l'istitusi\u00f9n sitad\u00ecna.\nA testimuni\u00e0 l'inpurtansa da realt\u00e0i arbenganese a l'\u00e8 a custrusi\u00f9n de m\u00fcaje de dif\u00e9sa in et\u00e0i rep\u00fcbric\u00e0na, che e sircundavan a strut\u00fca du c\u00e0rdu e du dec\u00fcman, b\u00e2se poi p\u00e9 a seguente cunfurmasi\u00f9n du burgu, anc\u00f9a anc\u00f6i de stanpu rum\u00e0n. A strut\u00fca \u00fcrb\u00e0na, pe\u00f2, nasci\u00fca da quell'u(r)iginariu castrum f\u00e0u custrui\u00ec intu 181 a.C. a vegne ci\u00fc v\u00f4te repi\u00e2 e riv\u00ecsta, adi(r)it\u00fca intu V seculu, sutta a l'inpeat\u00f9 Un\u00f4(r)iu.\nSutta u duminiu de Rumma l'intrega z\u00f2na a vegghe ducca ina forte pruspe(r)it\u00e0i, ch'a porta a-u culegamentu cun e \u00e2tre realt\u00e0i vix\u00ecne, tantu che a vegne f\u00e2 pas\u00e0 da chi a Via Julia Aug\u00fcsta, custru\u00eea a part\u00ec da-u 14 a.C., sutta a l'inpeat\u00f9 Aug\u00fcstu, forte da pacificasi\u00f9n de pupulasi\u00f9i de \u00c0rpi Marittime.\nTante \u00e2tre sun p\u00f2i e testimunianse lasci\u00e0e de stu periudu, cumme ina longa s\u00e9(r)ie de tunbe e \u00e2tre strut\u00fce f\u00fcne\u00e2ie, dunde sun st\u00e0i ritruv\u00e0i asc\u00ec reperti pregi\u00e0i, cumme u pi\u00e0ttu bl\u00f6, de fabricasi\u00f9n egissia, culuc\u00e0u inisialmente inta necr\u00f2puli a nord de l'abit\u00e0u.\nInte l'Arbenga rum\u00e2na se truvavan asc\u00ec strut\u00fce cumme e t\u00e8rme (svilup\u00e0e d\u00fcante u prinsip\u00e0u de Aug\u00fcstu) a setentri\u00f9n de m\u00fcaje de dif\u00e9sa sitad\u00ecne, vix\u00ecn a-u cursu da S\u00e8nta e a qu\u00e9llu ch'u l\u00e9a u v\u00e9ggiu p\u00f2rtu nat\u00fc(r)\u00e0le, o asc\u00ec cumme l'anfiteatru, dat\u00e0u a-u II seculu d.C, in gr\u00e0ddu de cuntegn\u00ee a-u mascimu t\u00f2stu m\u00eclle pers\u00f9ne: f\u00e0ttu ch'u mustra cumme Arbenga a l'\u00e9a cumunque ina realt\u00e0i de rili\u00e9vu p\u00e9 t\u00fcttu u pun\u00e8nte.\nDa-a l'inp\u00e9u a-u mediuevu.\nA part\u00ec da-u I-II seculu a sit\u00e0i a v\u00e0 a utegn\u00ec a libert\u00e0i de av\u00e9 in pr\u00f2piu sen\u00e0u, cun l'elesiun di luc\u00e0li decu(r)i\u00f9i.\nCu(r)i\u00f9su u f\u00e0tu che, p\u00e9 in br\u00e9ve periudu, u sitad\u00ecn ing\u00e0unu Pr\u00f2culu u l'ax\u00e9va pruv\u00e0u a pruclam\u00e0se inpeat\u00fb aturnu a-u 280, armandu asc\u00ec in pr\u00f2ppiu esercitu, ven\u00e8ndu pe\u00f2 bat\u00fcu e gi\u00fcstisi\u00e0u.\nIn Arbenga u se difunde prestu u Cristian\u00e9ximu, tantu che in scia Gain\u00e2a u tr\u00f6va rep\u00e0(r)u San Martin V\u00e9scu, cuntru e persecusi\u00f9i da parte di ari\u00e0i. Cu-a cr\u00eezi da pulitica inpe(r)i\u00e2le a z\u00f2na a v\u00e9gne p\u00fce inv\u00e2za da-i Vixig\u00f4ti a part\u00ec da l'\u00e0nnu 402, ch'i der\u00f2ccan ina grossa p\u00e0rte de l'abit\u00e0u, pruvucandu gr\u00e2vi d\u00e0nni a-a pupulasi\u00f9n.\nSulu cun u decr\u00eatu du gener\u00e2le Flaviu Cust\u00e0nsu, d\u00f9zz'\u00e0nni d\u00f2ppu a distrusi\u00f9n, cumensan i trav\u00e2ji p\u00e9 a ricustrusi\u00f9n: sta chi a porta in n\u00f6vu inpulsu architet\u00f4nicu, custru\u00e8ndu edifissi de grande val\u00fb cumme u batist\u00e9u e catedr\u00e2le de San Mich\u00ea, dedic\u00e2 a-u santu prutet\u00fb sitad\u00ecn.\nVegne custru\u00ecu asc\u00ec u palassu episcup\u00e2le, difatti cu-u 451 Arbenga a divegne asc\u00ec sede vescuv\u00ee: u primmu v\u00e9scu u l'\u00e8 Quinsiu.\nU periudu mediev\u00e2le.\nDoppu a fin de l'Inp\u00e9u Ruman du 476 Arbenga a subisce primma a duminasi\u00f9n Ustrug\u00f4ta (a part\u00ec da-u V seculu), p\u00e9 poi divegn\u00ee ina de sit\u00e0i ci\u00fc inpurtanti da Lig\u00fc(r)ia sutta a duminasi\u00f9n bizant\u00ecna, inta divix\u00f9n da cusc\u00ec d\u00eeta \"Marittima Italorum\", mategn\u00fca fin a-u 641-643, quande u ch\u00ecna z\u00fc u suvr\u00e0n lungub\u00e0rdu Rota(r)i.\nSutta a sti chi a sit\u00e0i a vegne turna sachegi\u00e2, anche se a nu perde u s\u00f2 splend\u00fb architet\u00f4nicu, ch'u vegne preservau intr\u00e9gu p\u00e9 ina b\u00f2na parte, cumme e m\u00fcaje de dif\u00e9sa e i prinsipali palassi religi\u00f9si e aministrativi.\nL'inpurtansa ecunomica, che armenu fin a-u VI seculu a l'\u00e9a rest\u00e2 ai livelli di periudi presedenti a vegne ridimensciun\u00e2: Arbenga divegne in \"vicus\", sensa ci\u00fc ina v\u00e9a e pr\u00f2ppia aministrasiun.\nA nascita du Cumit\u00e0u.\nA part\u00ec da-u 774 u terit\u00f2iu ing\u00e0unu u passa sutta a-a duminasi\u00f9n di franchi, ch'i dan vitta a-u Cumit\u00e0u Arbenganese, entit\u00e0i aministrat\u00ecva estesa da Fin\u00e2 fin a Sanremmu, mantenedu ina lucale pusisi\u00f9n de rili\u00e9vu.\nIntu fratempu inta ci\u00e0na cumensan a inpervers\u00e2 gr\u00f9ppi de saracen, chi i zunzan da-a Pruvensa pe m\u00e2, purtandu distrusi\u00f9i e sacheggi cun cuntinnui sb\u00e0rchi in sce coste L\u00ecg\u00fcri, prinsipalmente aturnu a-a f\u00ecn du IX seculu, quande i venan caci\u00e0i v\u00eca cu-a battaja de Frascin\u00e9u (ben ducument\u00e2 a l'\u00e8 l'invax\u00f9n de l'891).\nSulu versu a f\u00ecn du X seculu a gh'\u00e8 ina furma de ripresa da pupulasiun ch'a l'\u00e9a cian\u00ecn cian\u00ecn ca(r)\u00e0 rispettu a l'\u00e9puca rumana. Pr\u00f2ppiu intu 950, grassie a-a rifurma de Bereng\u00e2(r)iu II, Arbenga a finisce drentu a-a Marca Arduinica.\nInta sit\u00e0i a vegne uspit\u00e2 asc\u00ec a curte da cunt\u00e9ssa Adelaide de S\u00fcza aturnu a-u XI seculu, sutta 'na furma de marches\u00e0u armenu fin a-u 1091, periudu d\u00fcante u qu\u00e0le a ghe sai\u00e0 ina pruspe(r)it\u00e0i ecunomica, duv\u00fca ai cumerci cu-u B\u00e0ssu Piemunte.\nIn br\u00e9ve tempu pe(r)\u00f2 a cumensa a furmasi\u00f9n de 'na n\u00f6va istitusi\u00f9n lucale: u p\u00eea furma u l\u00ecbe(r)u cum\u00fcn arbenganese. A n\u00f6va realt\u00e0i a partecipa dif\u00e0tti a-a pr\u00ecmma Crux\u00e2 (1098), uten\u00e8ndu ina s\u00e9(r)ie de privil\u00eagi a part\u00ec da-u 1109.\nSti li i preved\u00eavan a puscibilit\u00e0i de cumercializ\u00e0 intu levante du Mediteraneu: a dinamicit\u00e0i ecunomica a gh'a asc\u00ec ci\u00fc risv\u00f2lti, and\u00e0ndu a purt\u00e0 intu terit\u00f4iu ina n\u00f6va spinta p\u00e9 l'artigin\u00e0u. Questu u porta a-a custrusi\u00f9n de n\u00f6vi edifissi, ingrandendu u sentru abit\u00e0u.\nU rap\u00f2rtu cu-e Rep\u00fcbbriche Main\u00e0e.\nLungu t\u00fctta sta f\u00e0se u se p\u00f2 nut\u00e0 asc\u00ec cumme u cum\u00fcn u se aprufitta du cunt\u00ecnuu sc\u00f9ntru fra l'Inp\u00e9u e a G\u00eaxa, reclamandu senpre ci\u00fc indipend\u00e8nsa, tantu da scuntrase a part\u00ec da-u XII seculu cu-e Rep\u00fcbbriche Main\u00e0e de Zena e P\u00ecsa.\nCun st'\u00fcrtima u gh'\u00e9a st\u00e0u in at\u00e0ccu nav\u00e2la (d\u00fcante in periudu de p\u00e0xe fra e due Rep\u00fcbbriche intu 1165), quande i tusc\u00e0i dan f\u00f6gu a-u sentru sitadin, derucandu e freg\u00e0ndu i tes\u00f4(r)i di edifissi st\u00f2(r)ici.\nSciben sta dizavent\u00fca i ing\u00e0uni ricustruisc\u00e9n quellu che i pis\u00e0i l'han scciap\u00e0u, grassie asc\u00ec a in risarcimentu firm\u00e0u da sti l\u00ec intu nuvenbre du 1178, dunde van a ricunusce asc\u00ec l'esensi\u00f9n da-e t\u00e0sce p\u00e9 e n\u00e2vi e e m\u00e8rci ing\u00e0une in ingressu inti terit\u00f4i da vella cuntrul\u00e0i.\nI arbenganesi turnan a cumerci\u00e0, scib\u00e9n indebul\u00eci rispettu a pr\u00ecmma, andandu sta votta cuntru i interessi di zenesi. \nIntu m\u00e8ximu \u00e0nnu du trat\u00e0u, difatti, a rep\u00fcbbrica a m\u00e0nda ai rapresentanti du cum\u00fcn ina prup\u00f2sta de ac\u00f2rdu, ch'u l'impun\u00e9va u cuntrollu de Zena in sce t\u00fctte e inbarcasi\u00f9i che \nentr\u00e2van intu luc\u00e2le portu.\nU cuntrattu, defin\u00ecu in umiliasi\u00f9n p\u00e9-i sitadin, u vegne ref\u00fc\u00e0u, e ducca i rep\u00fcbbric\u00e0i sun custretti a truv\u00e0 'na n\u00f6va stradda pe met\u00ec e m\u00e0n in sci af\u00e0ri arbenganesi.\nA gi\u00fctt\u00e0li i ghe sun i marchesi de Clavesana,\u00a0 che van a rivendic\u00e0 in sciu cum\u00fcn ina s\u00e9(r)ie de dir\u00ecttu u(r)am\u00e0i ca\u00fctti da tenpu. Bunifassiu du Vastu, ducca u se lega cu-i zenesi a part\u00ec da-u 1192, cun funsi\u00f9n de difesa. \nArbenga a se sente ducca custr\u00e9tta a ceg\u00e2se a-a put\u00e8nsa rep\u00fcbbric\u00e0na e cusc\u00ec a sutuscr\u00ecve di n\u00f6vi p\u00e0tti a-a presensa di cunsuli Ud\u00f9n Malasem\u00e8nsa, Ub\u00e8rtu Lavagnin e Ug\u00e9(r)iu de M\u00e0(r)i e du pudest\u00e0 Bert\u00e0mu Cristi\u00e0n, intu 1199.\nA cunvesci\u00f9n sta v\u00f4tta a v\u00e0 a limit\u00e0 a libert\u00e0i de cumerciu e de navigasi\u00f9n, ma asc\u00ec a porta a-a presensa f\u00ecssa de 'n cunting\u00e8nte milit\u00e2 zenese in sciu terit\u00f4iu cum\u00fcn\u00e2le.\nSutta a Rep\u00fcbbrica de Zena.\nCun st'attu de suttumisci\u00f9n i vinculi de l'acordu se fan senpre ci\u00fc str\u00eati e Arbenga, asseme a-e sitai de Vintim\u00eea e de Sav\u00f9na, intu 1238 divegne in cum\u00fcn de fasi\u00f9n ghibel\u00eena, st\u00e0ndu da-a parte de l'inpeat\u00fb Fede(r)igu II de Sv\u00e9via.\nCu-a morte de stu chi a situasi\u00f9n a se f\u00e0 ci\u00fc d\u00fca e i arbenganesi vegnen turna custr\u00eati a firm\u00e0 ina n\u00f6va cunvensiun, tantu da aset\u00e2 intu 1250 di gi\u00f9disi e'n pudesta de nomina zenese, a-e dirette dipendense du sen\u00e0u da Rep\u00fcbbrica. \nDe cumpetensa du cum\u00fcn resta ci\u00fc sulu l'aministrasiun de t\u00e0sce e a gesti\u00f9n di traffici cumerci\u00e2li, poi adi(r)it\u00fca ridimensciun\u00e0i a c\u00e0usa de l'insabiam\u00e8ntu du portu nat\u00fc(r)\u00e2le, duv\u00fcu a-a deviasi\u00f9n du st\u00f2(r)icu cursu du scci\u00fcmme, vusci\u00fcu da Zena cumme punisi\u00f9n inti cunfrunti di abit\u00e0nti.\nA fundasi\u00f9n de v\u00eclle n\u00f6ve.\nD\u00fcante a segunda met\u00e0i du XIII seculu (specialm\u00e8nte fra u 1250 e u 1290) u cum\u00fcn, pe afrunt\u00e2 u duminiu di Clavesana inte l'entrut\u00e8ra (cu-i qu\u00e2li u ghe se(r)\u00e0 in lungu cunflittu) u funda t\u00fctta ina s\u00e9(r)ie de \"ville n\u00f6ve\", burghi furtific\u00e0i prezenti intu cunt\u00e0du aturnu a-a ci\u00e0na.\nInpurtanti avanp\u00f2sti arbenganesi divegnen P\u00fbi e Villan\u00f6va p\u00e9 a val\u00e0 de l'Ar\u00f2scia e Cix\u00e0n inta val\u00e0 du Neva, dunde poi i ing\u00e0uni devan afrunt\u00e2 i Du Carettu, infeud\u00e0i intu Marches\u00e0u de S\u00fcccaellu.\nInte ste n\u00f6ve realt\u00e0i r\u00ecvan a abit\u00e0 chi i cuntad\u00ecn da-e val\u00e0e: a sti l\u00ec i vegnen cunc\u00e8ssi p\u00fce s\u00e8rti diritti e scunti. A fundasi\u00f9n a gh'ax\u00e9va cumunque de mutivasi\u00f9i cum\u00fci, dif\u00e0tti i ing\u00e0uni l'axevan sern\u00fcu sti posti proppiu p\u00e9 m\u00e9ju cuntrul\u00e0 quelli terit\u00f4i de cunfin.\nIde\u00e2le ducca a pusisi\u00f9n de Villan\u00f6va, dund'u Ler\u00f9n u se c\u00e0ccia inte l'Ar\u00f2scia, assemme a quella de P\u00fbi, vista asc\u00ec a crescente put\u00e8nsa de Utu\u00ea, sutta au cuntrollu nem\u00ecgu.\nPa(r)\u00e9ggia a mutivasiun da fundasi\u00f9n du Burghettu, custitu\u00ecu ufisialmente u 15 d'Avr\u00ec du 1260, cun l'acquistu da parte du cum\u00fcn de diferenti t\u00f2cchi de ter\u00e9n, poi destin\u00e0i a-a furmasi\u00f9n de l'abit\u00e0u.\nI abit\u00e0nti ch'i vegnen a st\u00e0 chi, cumme u se p\u00f2 vegghe inti stat\u00fci cum\u00fcn\u00e2li du 1288, i l'\u00e9an prinsipalmente de Tui(r)\u00e0n e da-u restu da val\u00e0 du Varat\u00e8lla. A sti chi l'aministrasi\u00f9n ing\u00e0una gh'axeva fra l'\u00e0tru d\u00e0u ina se(r)ie de privil\u00e9gi, cumme a prutesi\u00f9n da-e invax\u00f9i, in cangiu da diretta dipendensa da-i magistr\u00e0i arbenganesi.\nQuattrusentu.\nA part\u00ec da-u Quattrus\u00e9ntu a cumensa a f\u00e0se de decad\u00e8nsa pulitica e ecunomica da sitad\u00ecna, ch'a se tr\u00f6va intu m\u00e9zzu d\u00fc\u00e0nte a gu\u00e8ra fra i zenesi e i Visc\u00f9nti.\nA rende anc\u00f9 ci\u00fc difissile a situasi\u00f9 a se gh'\u00e9a m\u00ecssa a p\u00e8ste, che chi a l'ax\u00e9va curp\u00ecu prinsipalmente aturnu au 1397. Proppiu doppu a fin de sta li, intu 1400, aprufit\u00e0ndu de pruteste da pupulasi\u00f9n zenese i marchesi du Carettu, du r\u00e0mmu de Caiss\u00e0n, van a inv\u00e0dde Villan\u00f6va.\nA difesa di Arbenganesi u vegne in \u00e0tru marchese du Carettu, Carlu, sta v\u00f2tta de Sav\u00f9na. A-a C\u00eave intantu p\u00ecan parte a-a cuntesa i scig\u00f9i du p\u00f2stu, cuntru Arbenga. \nA difesa pe\u00f2 de Carlu a se dimustra vinsente inta bassa val\u00e0 e dunca, avendughe p\u00f9ia di savunesi A C\u00eave dumanda a p\u00e0xe, stipul\u00e2 in \u00e0nnu doppu.\nSeg\u00fcamente aturnu a l'\u00e0nnu 1413 vegnen agiurn\u00e0i i stat\u00fci cum\u00fcn\u00e0li, in sciu cuns\u00ecju du pudest\u00e0i Brissiu Adurnu, cun u sc\u00f2ppu de cunscide(r)\u00e2, p\u00e9 l'elesi\u00f9n a-e c\u00e0reghe sitad\u00ecne t\u00fctte e f\u00e0sce suci\u00e0li.&lt;ref name=\"IX/2\"&gt;&lt;/ref&gt; \nN\u00f6vi pruvedimenti pe\u00f2 de difissile aplicasi\u00f9n, scicumme che trei \u00e0nni d\u00f2ppu se s\u00e8ndan turna e l\u00eeti, fra a parte di guelfi e di ghibel\u00ecn, favur\u00ece da l'insediamentu da fam\u00eca di Canpufregusu au postu di Adurnu, sti l\u00ec r\u00e9zzan l'aministrasi\u00f9n p\u00e9 ben chinz'\u00e0nni.\nI Adurnu, dunca , se allean cu-i Viscunti milan\u00e9si e intu 1436 Fe\u00ecppu Ma(r)ia Viscunti u manda u s\u00f2 cundut\u00ea Nicul\u00f2 Piccinin a asedi\u00e2 e prinsip\u00e2li sit\u00e0i da Riv\u00eaa, vistu che e s\u00f2 truppe nu sciurt\u00ecvan ci\u00fc a penetr\u00e0 versu Zena, doppu nu esse sciurt\u00ecu a pi\u00e0 u Castelettu. L'assediu u curpisce asc\u00ec inpurtanti realt\u00e0i cumme V\u00fbtri e Fin\u00e2.\nArbenga a rexiste a l'assediu, ma a ne sci\u00f2rte furtemente indebul\u00eca ecunumicamente, se dr\u00f6ve ducca in periudu de grave cr\u00ecxi.\nA Ci\u00e0na d'Arbenga a vegne prugrescivamente abandun\u00e2 e p\u00f2cu sana, diventandu maniman ina pal\u00fcdde. Vegne prefe(r)\u00eca pe i cumerci a vix\u00ecna A(r)\u00e0sce.\nEt\u00e0i muderna.\nA part\u00ec da-u Sinquesentu a situasiu a se fa ci\u00fc gr\u00e2ve, questu perch\u00e9 versu u m\u00e2 diminuiscian i cumerci, e l'agricult\u00fca a vegne ridimensciun\u00e2 a-a cultivasi\u00f9n da canapa. I ci\u00fc culp\u00eci da-a cr\u00ecxi i sun i prupiet\u00e0(r)i pic\u00ecn, mentre i gr\u00f2ssi latifundisti (menbri de fam\u00ece de l'aristrucras\u00eca sitad\u00ecna) vegnen tuc\u00e0i sulu relativam\u00e8nte.\nMeju u va pe l'artigian\u00e0u, cu-i scangi versu u Piemunte, ma a situasi\u00f9n a l'\u00e8 destin\u00e2 a pessu(r)\u00e0.\nDifatti a disangu\u00e2 anc\u00f9 de ci\u00fc l'ecunumia d'Arbenga gh'\u00e8 a cuntinnua muvimentasi\u00f9n de tr\u00fcppe , specialmente d\u00fcante a gu\u00e8ra fra Carlu V e Francescu I. I sitad\u00ecn sun ublig\u00e0i a furn\u00ec uspitalitai e ris\u00f9rse asc\u00ec a-i gene(r)\u00e0li e ai cumandanti de due fasi\u00f9n. Adi(r)it\u00fca u se ferma chi, intu 1536, u stessu inpe(r)at\u00fb.\nSulu inta segunda metai du seculu l'ativit\u00e0i cult\u00fc(r)\u00e0le a se rep\u00eca, prinsipalmente grassie a l'asiun da diocexi. Intu stessu mumentu pe\u00f2 e invursciui esterne portan a-u rafursamentu de dif\u00e9se sitad\u00ecne, cun in evidente inpi\u00eagu de risurse ecunomiche.\nA part\u00ec da-u Seisentu se svil\u00fcppan n\u00f6ve invax\u00f9i, cun l'ucupasi\u00f9n piemuntese a part\u00ec da-u 1625 primma e intu 1672 poi, culeg\u00e2 cun u cunflittu dir\u00e8ttu cun Zena.\nArbenga a se instradda versu a in epuca anc\u00f9 ci\u00fc sc\u00fca, lungu t\u00fcttu u Settesentu, seculu d\u00fcante a quale u vegne abandun\u00e2 l'ativit\u00e0i cumerci\u00e0le e artigian\u00e0le, a vegne turna ridimensciun\u00e2 a pupulasi\u00f9n (de lungu p\u00e9 l'emigrasi\u00f9n versu \u00e0tre lucalit\u00e0i ci\u00fc prudut\u00eeve).\nEt\u00e0i cuntenpuranea.\nCu-a revulusi\u00f9n fransese Arbenga a s\u00e9gue e vicende da Rep\u00fcbbrica de Zena: se reg\u00f2rda pe\u00f2, fra e \u00e0tre c\u00f4se, l'invaxun de Cixan da parte de l'esercitu piemuntese, in l\u00f2tta cuntru i fransesi, fra u 1794 e u 1795, quande a sit\u00e0i a manda l\u00e9 asc\u00ec u s\u00f2 esercitu cun sc\u00f2ppu de dif\u00e9sa du burgu. \nPropiu inte quellu periudu a situasi\u00f9n pez\u00f9a, tantu che, inte l'avr\u00ec 1764 dan u v\u00eca a t\u00fctta 'na s\u00e9(r)ie de invax\u00f9i, che portan a-a cunquista da Riv\u00eaa de Punente fra Vintim\u00eca e Savuna, pi\u00e0ndu u relat\u00ecvu entrut\u00e8ra, cumpresa asc\u00ec a vixina val\u00e0 de l'Ar\u00f2scia.\nDoppu a f\u00ecn da Rep\u00fcbbrica de Zena a sit\u00e0i a vegne anessa intu 1797 a-a Rep\u00fcbbrica L\u00ecg\u00fcre: inte quellu mumentu a situasi\u00f9n a l'\u00e9a furtem\u00e8nte cr\u00ectica, perch\u00e9 u terit\u00f2iu u l'\u00e9a du t\u00fcttu lasci\u00e0u sensa cuntrollu milit\u00e0re.\nPochi i l'\u00e9an difatti i gr\u00f9ppi de l'esercitu fransese, che pe\u00f2 de lungu i reprim\u00e9van e pruteste intu s\u00e0ngue.\nA liv\u00e8llu teritui\u00e2le Arbenga a vegne inse(r)\u00eca a part\u00ec da-u 1797 drentu a-u Dipartimentu du Ma(r)\u00e9mula, cun capit\u00e0le A Pr\u00eca\nDa l'\u00e0nnu seguente a sit\u00e0i a passa sutta a Gi\u00fcisdissi\u00f9n da S\u00e8nta, da qu\u00e0le a l'\u00e8 asc\u00ec a pr\u00ecmma s\u00eade cantun\u00e0le, (segu\u00eea da-u Sej\u00e2, S\u00fccca\u00e9llu, Casan\u00f6va, \u00d9nsu, R\u00e0nsu, Cuxe e A C\u00eave), armenu f\u00ecn a-u t\u00e8rmine de l'espe(r)i\u00e9nsa da Rep\u00fcbbrica L\u00ecg\u00fcre, intu 1803.\nDucca, cun l'anesci\u00f9n du terit\u00f4iu l\u00ecg\u00fc(r)e a l'Inp\u00eau Fransese, Arbenga a p\u00e0ssa intu Dipartimentu de Munten\u00f6tte, sutta l'\"arrondissement\" du P\u00f2rtu, dund'u diventa s\u00eade gi\u00fcdisi\u00e2ja\nCun a restaurasi\u00f9n du 1814-1815 a sit\u00e0i avegne an\u00e9ssa a-u Regnu de Sardegna e v\u00e9gne f\u00e2 Pruvinsa, fin a-u 1859, quande cu-a l\u00e9zze Rattazzi a vegne ricunvert\u00eea a sircund\u00e2iu, r\u00f2llu mantegn\u00fcu fin a-u 1926, ben d\u00f2ppu a creasi\u00f9n du Regnu d'Italia, annu de l'acurpamentu cu-u sircund\u00e2iu de Sav\u00f9na.\nCusc\u00ec, a-a f\u00ecn da Segunda Gu\u00e8ra Mundi\u00e0le, Arbenga a p\u00e0ssa sutta a-a Pruvinsa de Savuna, parte da muderna Rep\u00fcbbrica Itali\u00e0na.\nDa-u 1973 a l'\u00e9a divent\u00e2 asc\u00ec a s\u00eade da Cum\u00fcnit\u00e0i munt\u00e0na ing\u00e0una, fin a-u 2008, \u00e0nnu du s\u00f2 acurpamentu cun a Cum\u00fcnit\u00e0i muntana du Pul\u00f9pixe p\u00e9 furm\u00e0 quella du Pun\u00e8nte Savunese, at\u00eeva f\u00ecn a-u 2011, \u00e0nnu da s\u00f2 supresci\u00f9n definit\u00eeva.\nSc\u00ecnbuli.\nBand\u00eaa de Arb\u00e9nga.\nA band\u00eaa de Arbenga a l'\u00e8 custitu\u00eea da 'na cr\u00fbxe r\u00f9ssa in canpu gi\u00e2nu. A l'\u00e8 nasci\u00fca intu XII seculu, a-u tenpu di crux\u00e0i ch'i l'andax\u00e9van inti p\u00f2sti santi du Cristian\u00eaximu pe preg\u00e2: inisialmente a l'\u00e9a duve(r)\u00e2 cu-u canpu d'\u00f2u, p\u00f2i sustitu\u00ecu cun quellu mudernu.\nA band\u00eaa a l'\u00e8 st\u00e8ta ricunisci\u00fca ufisialmente da-u prexid\u00e9nte da Rep\u00fcbbrica Italiana u 24 frev\u00e2 du 1979, cun in ap\u00f4xitu decr\u00eatu.\nP\u00f2sti de interesse.\nArchitet\u00fce religiuse.\nU cum\u00fcne de Arbenga u l'\u00e8 eclesiasticam\u00e8nte a s\u00eade da diocexi de Arbenga-Impeia, dunca a l'\u00e8 frasiun\u00e2 in diferenti parocchie: N\u00f2stra Scign\u00f9a de Puntelungu, S. Bernardin (Va\u00ecn), San Mich\u00ea, Sacru C\u00f6, A Nunsi\u00e2 (p\u00e9 a frasiun da Bast\u00eca), Santi Fabian e Bastian (Canpug\u00e9xa), A Sunta (Leca), Santa Margh\u00e9(r)itta (L\u00fcxignan), San Giacumu Maz\u00f9 (S\u00e0lia), Santi Scim\u00f9n e Gi\u00fcdda (San F\u00e9) e San Zorzu.\nCatedr\u00e2le de San Mich\u00ea.\nA catedr\u00e2le de San Mich\u00ea a l'\u00e8 a g\u00e9xa prinsip\u00e0le da sit\u00e0i, dedic\u00e2 a-u santu prutet\u00fb d'Arbenga (San Mich\u00ea Arcang\u00e9(r)u). A cianta u(r)igin\u00e2ia de l'edifissiu a presenta in st\u00eele rumanicu, e p\u00fce nu mancan e testimunianse du segu\u00e8nte anpliam\u00e8ntu g\u00f2ticu, ch'u l'ha purt\u00e0u a-a creasi\u00f9n de d\u00f9e nav\u00e0e ai fianchi de quella u(r)igin\u00e2ia. A-u XIII seculu a curispunde asc\u00ec l'artessa du pavim\u00e9ntu, ribas\u00e2, rispettu Da nut\u00e2 u canpan\u00ecn, inglub\u00e0u inta strut\u00fca sulu int'in segundu mumentu, d\u00fcante \u00fcn di t\u00e0nti rifassimenti da catedr\u00e2le, che anc\u00f6i u l'\u00e8 \u00fcn di sc\u00ecnbuli ci\u00fc cunusci\u00fci d'Arbenga, assemme a-e s\u00f2 \u00e2tre t\u00f9ri.\nBatist\u00e9(r)u paleucristi\u00e0n.\nL'edifissiu u l'\u00e8 st\u00e0u edific\u00e0u intu V seculu, d\u00fcante a ricustrusi\u00f9n sitad\u00ecna upe(r)\u00e2 da Flaviu Custansu. U g'ha 'na cianta a furma de dec\u00e2gunu, in scia quale u se \u00ecssa 'n tanb\u00fcu utagun\u00e0le. A-u s\u00f2 internu se tr\u00f6va anc\u00f9 l'ant\u00ecga funte p\u00e9 u bat\u00e9zzu e ina s\u00e9(r)ie d'afreschi, risalenti a-u VI seculu.\nInternam\u00e8nte e \u00f6ttu m\u00fcaje presentan asc\u00ec de n\u00eccchie de furma altern\u00e2 (semi-riunde e quadr\u00e0e). L'u(r)igin\u00e0ia v\u00f4ta tardurum\u00e0na, custru\u00eca cu-a tecnica de \u00e0nfue inglub\u00e0e inta strut\u00fca a l'\u00e8 and\u00e2 p\u00e8rsa a c\u00e0usa du rest\u00e0uru sbajau f\u00e0u intu 1898 da l'architettu Alfredo Dandrade.\nL'architettu purtugh\u00e9se difatti u pens\u00e2va che a cuvert\u00fca a cupula a duv\u00e9va \u00easse 'n rifassimentu du periudu rinasciment\u00e0le e ducca l'ax\u00e9va caci\u00e2 z\u00fc: anc\u00f6 e \u00e0nfue che se truvavan drentu a-a v\u00f4ta sun cunservae inte nicchie du batist\u00e9(r)u, e u t\u00e9itu u l'\u00e8 ina senplice strut\u00fca de legnu.\nG\u00eaxa de Santa Ma(r)ia in Fontibus.\nSede paruchi\u00e0le, a se tr\u00f6va inth sentru st\u00f2(r)icu sitad\u00ecn, de fiancu aa catedr\u00e0le de San Mich\u00ea, se p\u00e8nsa ch'a secce st\u00e0 custru\u00eca intu 1098 da parte di muneghi benedet\u00ecn, p\u00e9 selebr\u00e0 a presensa de serte funti miracul\u00fbse (da chi u vegne u numme apuntu, de \n\"in Fontibus\").\nA g\u00eaxa muderna a se(r)\u00e9va 'na ricustrusi\u00f9n seisentesca de quella presend\u00e8nte, poi \"restrutt\u00fc\u00e2\" intu N\u00f6ves\u00e8ntu, cun a p\u00e8rdita de 'na pursiun de l'edifissiu p\u00e9 fa sp\u00e0ssiu a l'alargamentu de V\u00eca d'\u00c0ste.\nCuntestualmente u se perde in afrescu ch'u rapresent\u00e0va in panu(r)\u00e0mma sitad\u00ecn, nu rec\u00fcpe(r)\u00e0u, du quale a resta sulu 'na futugrafia, cunserv\u00e2 inte l'Archiviu St\u00f2(r)icu cum\u00fcn\u00e0le.\nA faci\u00e2 a vegne ducca purt\u00e2 in der\u00e9 de quarche m\u00e9tru e vegnen azunte n\u00f6ve decurasiun de st\u00fcccu e pregi\u00e0i at\u00e2 de quellu periudu.\nSantu\u00e2iu de Puntelungu.\nU Santu\u00e0iu u se tr\u00f6va de l\u00ec d'ataccu a l'ant\u00ecgu punte ruman che u d\u00e0 u numme a-a z\u00f2na, u Puntelungu (ciam\u00e0u asc\u00ec \"Puntel\u00f2ngu\" o \"Pontelongu\" a segunda da prununsia). L'edifissiu religi\u00f9su u l'\u00e8 gest\u00ecu dai fratti francesc\u00e0i a part\u00ec da-u 1965, ma e s\u00f2 u(r)igini e sun b\u00e9n ci\u00fc ant\u00ecghe.\nDa-e funti u se sa che ina primma furma de uspissiu u l'\u00e9a presente z\u00e0 primma de l'\u00e0nnu Mille, poi prugrescivam\u00e8nte ingrand\u00ecu fin a riv\u00e2 a-u 1250, quande u razunze ina ci\u00fc deline\u00e2 urganisasi\u00f9n. Ina primma capella a vegne inv\u00e9ce mensciun\u00e2 cumme \"Ecclesia S. Mariae Pontis Arociae\", culeg\u00e2 cun l'upe(r)\u00e0u di muneghi benedet\u00ecn de l'\u00ccsua Gain\u00e2a.\nA g\u00eaxa muderna a l'\u00e8 st\u00e8ta custru\u00eca intu XVIII seculu, grassie a-u miraculu avegn\u00fcu ai 2 de l\u00fcju du 1637, in sustitusiun de qu\u00e9lla presedente.\nG\u00eaxa du Sacru C\u00f6.\nA G\u00eaxa du Sacru C\u00f6 a l'\u00e8 st\u00e0 fund\u00e2 intu m\u00e0zzu du 1895, cu-a p\u00f4za da primma pr\u00eca, a-u de fiancu da pr\u00ecmma cul\u00f2nna a acinistra de l'at\u00e2, p\u00e9 poi \u00easse den\u00e9detta e duv\u00e8rta au c\u00fcltu intu mazzu du 1896.\nQuande a v\u00e9gne averta a g'ha anc\u00f9 u fundu sensa decurasi\u00f9n, fin a-u 1925, \u00e0nnu de l'interventu du pit\u00f9 Sturla de T\u00f9rin, e poi de Guida, ch'u pit\u00fca turna a g\u00eaxa intu 1957.\nG\u00eaxa de San Bernardin de Si\u00eana.\nA l'\u00e8 a s\u00eade paruchi\u00e0le p\u00e9 u quart\u00ea de Va\u00ecn, a-u de l\u00e0 da S\u00e8nta. A strur\u00fca a l'\u00e8 st\u00e2 ti(r)\u00e2 sci\u00fc intu 1467 da-i fr\u00e0tti min\u00f9ri, ch'i s\u00e8rnen a z\u00f2na perch\u00e9 abastansa dist\u00e0nte da-u sentru sitad\u00ecn, ma asc\u00ec p\u00e9 a vixin\u00e0nsa cu-a V\u00eca Julia Augusta. L'inaugurasiun a vegne f\u00e2 inte l'ut\u00f9bre du 1480 e in cuntempuranea se custru\u00ecsce asc\u00ec u vix\u00ecn cunventu. \nIntu Settesentu vegne anc\u00f9 ampli\u00e0u rispettu a-a ci\u00e0nta u(r)igin\u00e0ia, p\u00e9 poi esse ricunvert\u00ecu a uspe\u00e2 sutta a-u duminiu frans\u00e9se, anche se cu-i inissi du XIX seculu, doppu a ca\u00fctta da Rep\u00fcbbrica L\u00ecg\u00fc(r)e, a strut\u00fca a vegne ser\u00e2 e a c\u00e0zze in aband\u00f9n.\nRestrutt\u00fc\u00e0u cumme caserma milit\u00e0re sutta ai Sab\u00e0udi, vegne in p\u00e0rte recupe(r)\u00e0u a \u00fcsu religi\u00f9su sulu intu 1961 (grassie a l'interesamentu asc\u00ec de l'Istit\u00fcu internasiun\u00e0le di st\u00fcddi L\u00ecg\u00fc(r)i e du prufes\u00fb Nino Lamboglia), m\u00e8ntre tr\u00e9i \u00e0nni doppu a vegne furm\u00e2 a n\u00f6va par\u00f2cchia.\nPar\u00f2cchia de S\u00e0lia.\n\u2022 G\u00eaxa paruchi\u00e2le di Santi Giacumu e Fe\u00ecppu: fund\u00e2 l'11 d'avr\u00ee du 1515, quande a cum\u00fcnit\u00e0i a sciorte a utegn\u00ec l'auturizzasi\u00f9n daa diocexi de pu\u00e9 custru\u00ee ina funte p\u00e9 u bat\u00e9zzu leg\u00e0 aa catedr\u00e2le ing\u00e0na. A g\u00eaxa d'anc\u00f6i a nasce pe\u00f2 intu periudu sucesc\u00ecvu, seg\u00fcu l'ampliamentu e a ricustrusi\u00f9n upe(r)\u00e0 intu 1622, quandu u vegne cistru\u00ecu ansc\u00ec u campan\u00ecn. A primma messa a vegne pe\u00f2 celebr\u00e0 sulamente intu 1636.\n\u2022 Uat\u00f4iu di Santi Giacumu e Fe\u00ecppu: u se tr\u00f6va ci\u00fc in b\u00e0ssu rispettu aa g\u00eaxa, a l'\u00e8 ina custrusi\u00f9n pic\u00ecna e sobria, dut\u00e2 de in campan\u00ecn a v\u00e9a. In scia dr\u00eeta rispettu a l'entr\u00e2 a se p\u00f6 vegghe ina lugetta afresc\u00e2, cun au sentru da rapresentasi\u00f9n da Mad\u00f2nna cu-u Bamb\u00ecn.\nArchitet\u00fce siv\u00ecli.\n\u00c2tru.\nSentru Emys: u l'\u00e8 in sentru de prutesiun p\u00e9 a biscia scrossua Emys orbicularis ing\u00e0una, specie u(r)igin\u00e0ia de sta parti, a riscciu estinsiun.\nCult\u00fca.\nDialettu arbenganeise.\nA Arbenga se parla 'n dial\u00e9ttu da l\u00e9ngoa l\u00ecgure, fax\u00e8nte parte du Ligure \u00e7entru-ucid\u00e9nt\u00e0le du quale u l'\u00e8 a variet\u00e0i ci\u00fc dif\u00fcza. L'\u00e8 asc\u00ec parl\u00e0u in ti atri cum\u00fci vixin a Arb\u00e9nga e in te v\u00e0llae du N\u00e9va, Pennav\u00e0ire, Ar\u00f6scia e Ler\u00f9n, spessu cun carateristiche de transisi\u00f9n.\nEcunumia.\nCum\u00fcnicasi\u00f9n.\nIn Arbenga sun ben seguii di giurnali in scia r\u00e9a, cumme \"IVG\", \"AlbengaCorsara\" e u \"Carciofino\". I cutidi\u00e0i l\u00e9z\u00fci de ci\u00fci i sun \"A Stampa\" e u \"Seculu XIX\".\nA Arbenga g'he asc\u00ec ina radiu seguia in tuttu u pun\u00e8nte: Radiu Unda Ligure 101, cun asc\u00ec u segunsa stasiun denumin\u00e2 Radiu Unda Ligure Italia.\nVie de cum\u00fcnicasi\u00f9n.\nStradde.\nDiferenti sun e stradde che culegan Arbenga cun e sit\u00e0i e i paixi vixin: art\u00eaja de tranxintu fundamentale l'\u00e8 a SS1 Aurelia, ch'a porta versu U Sej\u00e2 (a punente) e versu A(r)\u00e0sce (a levante). Cun st'\u00fcrtima lucalit\u00e0i Arbenga a l'\u00e8 p\u00fce culeg\u00e2 da 'n rammu de \"Aurelia Bis\" ch'a g'ha de sciurt\u00ece asc\u00ec a Villan\u00f6va e inta frasiun de Bastia.\nDa Leca a parte poi a Via da C\u00eave (SP 453), ch'a traversa a val\u00e2 de l'Ar\u00f2scia fin a-A C\u00eave, m\u00e8ntre se deramma versu nord-pun\u00e8nte a SS 582 da C\u00f2lla de San Benardu, culeg\u00e0nte l'intrega val\u00e2 du Neva fin a Garesce."}
{"id": "1615", "revid": "1211", "url": "https://lij.wikipedia.org/wiki?curid=1615", "title": "Taggia (comun)", "text": "Taggia a se tr\u00eauva inta Provinsa de Imperia.\nColt\u00fba.\nA Taggia se parla quella variante do Ligure che Pietro Varese M\u00e8e o ciamma \"Ligure Provensale\"."}
{"id": "1616", "revid": "10132", "url": "https://lij.wikipedia.org/wiki?curid=1616", "title": "\u00c7ipressa", "text": "\u00c7ipressa o l'\u00e9 'n p\u00e0ize de 1.272 abitanti (a-i 31 de dex\u00e9nbre do 2011) ch'o s'atreuva inta Provinsa de Imperia."}
{"id": "1617", "revid": "10132", "url": "https://lij.wikipedia.org/wiki?curid=1617", "title": "\u00c7ivessa", "text": "\u00c7ivessa o l'\u00e8 un com\u00f9n inta Provinsa de Imperia."}
{"id": "1618", "revid": "3278", "url": "https://lij.wikipedia.org/wiki?curid=1618", "title": "Ci\u00e4vai", "text": "Ci\u00e4vai (IPA:\u02c8t\u0283a\u02d0vaj) u l'\u00e8 un com\u00fcne de 27.494 abitanti da provinsa de Zena.\nGe\u00f2grafia.\nU l'\u00e8 inta Provinsa de Zena. L'\u00e8 vix\u00ecn a Lavagna e a Zoaggi da-a parte du m\u00e2. \nVersu a-u munte gh'\u00e8 Caperana, chi u l'\u00e8 unna fraxon, Carascu e San Sarvou.\nGh'\u00e8 in sci\u00fbmme tra Lavagna e Ciavai: l'Entella; e gh\u00e8 in turente in tu m\u00eazu de Ciavai: Ruin\u00e0.\nCiavai l'\u00e8 sia in sci\u00fb m\u00e2 che in ta cullinn-a, cumme t\u00fbtte e \u00e7itt\u00e6 da Lig\u00fbria ch'i s'affaxan in sci\u00fb m\u00e2.\nColt\u00fba.\nModdu de d\u00ee.\nPe fa 'n zeneize ghe v\u00eau quattru ebrei&lt;br&gt;\npe f\u00e2 un de Ciavai ghe ne v\u00eau sei."}
{"id": "1619", "revid": "10132", "url": "https://lij.wikipedia.org/wiki?curid=1619", "title": "Sestri Levante", "text": "S\u00e9stri Lev\u00e0nte o l'\u00e9 'n com\u00f9n de 18.616 abitanti inta \u00c7itt\u00e6 metropolitann-a de Zena.\nGi\u00f2graf\u00eea.\nO com\u00f9n o l'\u00e9 p\u00f2sto a-o conf\u00ecn co-a prov\u00ecnsa de Sp\u00e9zza, e o l'\u00e9 'n di \u00f9rtimi com\u00f9n che s'afacian in sci\u00f4 Gorfo do Tigullio. E seu ci\u00f9 gr\u00e9nde m\u00e2v\u00e9ggie s\u00f3n e seu d\u00f4e b\u00e2ie, a \"B\u00e2ia d'e F\u00f6e\" (cosc\u00ec ciam\u00e2 pe l'abit\u00f9dine de Hans Christian Andersen de vegn\u00ee chi a scr\u00eeve e seu f\u00f6e) e a \"B\u00e2ia do Silen\u00e7io\", separ\u00e6 s\u00f4lo da 'n sot\u00ee istmo de t\u00e6ra ch'un\u00ecsce a \u00e7it\u00e6 a l\"'izo\u00f6to di Cast\u00e9lli\". O l'\u00e9 pe qu\u00e9sto mot\u00eevo che S\u00e9stri Lev\u00e0nte o l'\u00e9 asc\u00ec frequentem\u00e9nte ciam\u00e2 \"a \u00e7it\u00e6 di do\u00ee mo\u00e6\" da-i seu abit\u00e0nti.\nS\u00e9stri Lev\u00e0nte a l'\u00e9 separ\u00e2 da-o vex\u00ecn p\u00e0ize de Riva Trigoso pe m\u00eazo do \"Cappo de P\u00f3nta Man\u00e6a\", ch'o l'\u00e9 'n beliscimo p\u00f3nto panor\u00e2mico p'ami\u00e2 a \u00e7it\u00e6 e o m\u00e2. O c\u00e9ntro st\u00f2rego o se atr\u00eauva vex\u00ecn a-e d\u00f4e b\u00e2ie, m\u00e9ntre a parte ci\u00f9 mod\u00e8rna a se svilupa inta ciann-a.\nSt\u00f6ia.\nS\u00e9stri Lev\u00e0nte a l'\u00eaa conosci\u00fba a-i t\u00e9npi di Romen c\u00f3mme \"Segesta Tigulliorum\", ch'o der\u00eeva da-o n\u00f3mme di seu abitanti, i \"Tigulli\". A-i t\u00e9npi ant\u00eeghi, quand'anc\u00f3n a \u00e7it\u00e6 a no l'exist\u00e9iva, l'izo\u00f6to di Cast\u00e9lli o l'\u00eaa separ\u00f2u da-a t\u00e6raferma, ma e frequ\u00e9nti inonda\u00e7io\u00ecn di sci\u00f9mmi Gromolo e Petronio \u00e0n f\u00e6to amugi\u00e2 m\u00f3lta t\u00e6ra, che ci\u00e0n cian\u00ecn a l'\u00e0 form\u00f2u l'istmo d\u00f3nde ancheu se scitoa o c\u00e9ntro st\u00f2rego: a poxi\u00e7i\u00f3n strategica a l'\u00e0 perm\u00ecsso \u00e0nche de dif\u00e9ndise da-i foest\u00ea ch'ariv\u00e2van pe m\u00e2, av\u00e9ndo a \u00e7it\u00e6 'nna roccaforte natur\u00e2le in sce l'izo\u00f6to.\nMolt\u00ecscimi p\u00f2poli foest\u00ea l'\u00e0n atac\u00f2u S\u00e9stri Lev\u00e0nte dur\u00e0nte o Medio Evo, quand'o l'\u00eaa 'n posedim\u00e9nto da Rep\u00f9brica de Z\u00eana: i Fieschi de Lavagna \u00e0n prov\u00f2u a conquist\u00e2 a \u00e7it\u00e6 into 1133 c\u00f3mme p\u00fbre P\u00eeza into 1170, ma s\u00e9nsa suc\u00e8sso. Into 1172, per\u00f6, i Malaspinn-a e i Fieschi se s\u00f3n piggi\u00e6 a \u00e7it\u00e6 da-o dom\u00ecnio da Repubrica de Z\u00eana, e \u00e0n batt\u00fbo Castruccio Castracani da Lucca into 1327. I Visconti de Mil\u00e0n dapeu \u00e0n piggi\u00f2u S\u00e9stri Lev\u00e0nte into 1365, e o p\u00e0ize o l'\u00e0 rexist\u00fbo 'n at\u00e0cco da Ven\u00e9\u00e7ia into 1432.\nS\u00e9stri Lev\u00e0nte a l'\u00e9 st\u00e6ta atac\u00e2 da-i cors\u00e6 t\u00f9rchi into 1542 e da-i saraxin into 1607. Finarm\u00e9nte, con Napolion, o p\u00e0ize o l'\u00e9 st\u00e6to aness\u00f2u into Inp\u00eao Fran\u00e7\u00e9ize e dapeu into 1815, gr\u00e0\u00e7ie a-o Congr\u00e8sso de Vi\u00e9nna, S\u00e9stri Lev\u00e0nte e a Rep\u00f9brica de Z\u00eana s\u00f3n st\u00e6te incorpor\u00e6 into R\u00e9gno da Sard\u00e9gna fin a l'unit\u00e6 d'It\u00e0lia into 1861.\nP\u00f2sti de inter\u00e8sse.\nA \u00e7it\u00e6 de Sestri Levante a l'\u00e8 pinn-a de g\u00eaxe, tra e qu\u00e6, e ci\u00f9 inportanti s\u00f3n:\nEconom\u00eea.\nGr\u00e0\u00e7ie a-a bel\u00e9ssa do p\u00f2sto, S\u00e9stri Lev\u00e0nte a v\u00eeve soviat\u00f9tto de tur\u00ecsmo, gr\u00e0\u00e7ie ai vixitato\u00ee lomb\u00e0rdi, piemont\u00e9ixi e ted\u00e9schi ch'i vegn\u00e0n a pas\u00e2 e vac\u00e0nse a-a ciazza.\nA prin\u00e7ip\u00e2 sede de ind\u00f9stria, a Fincantieri, a se tr\u00e9ua a Riva Trigoso, p\u00f6co dist\u00e0nte da S\u00e9stri Lev\u00e0nte, e a prov\u00e9dde l\u00f2u a t\u00f9tta a \u00e7it\u00e6."}
{"id": "1620", "revid": "10132", "url": "https://lij.wikipedia.org/wiki?curid=1620", "title": "V\u00e4ze", "text": "V\u00e4ze \u00f6 l'\u00e8 un com\u00fcne de 13.782 abitanti int'a Provinsa de Sann-a.\nGe\u00f2grafia.\nO Comune de V\u00e4ze o l'\u00e8 o terso pe\u2019 numero de abitanti d\u00e0 Provinsa de Sann-a. O l'\u00e8 situ\u00f2u inta Riv\u00e8a de Ponente e o seu territorio comunale o no comprende solo a fascia cost\u00e6a ben conosciua ai turisti, ma asc\u00ec tanti bricchi, o ci\u00f9 erto de qu\u00e6 o l'\u00e8 o monte Beigua (mt. 1.287).\nClima.\n\u00d6 clima de V\u00e4ze, comme quello de Zena, o l'\u00e8 tempi\u00f2u marittimo. A temperat\u00fba de m\u00ebzo annua a l'\u00e8 de +15, 6\u00b0C, gh\u2019\u00e8 una grande umidit\u00e6, sorviatutto in est\u00e8, e cioven mediamente 1300 mm annui. \nManifesta\u00e7ioin.\nSport.\nSe a l\u2019\u00e8 v\u00e8a che o zeugo do ballon, comme inte squ\u00e6xi tutte e parti d'Italia, o l'\u00e8 o sport ci\u00f9 popolare de V\u00e4ze, son i patt\u00ecn ad av\u00e8i port\u00f2u e ci\u00f9 grandi vitt\u00f2ie a-a \u00e7itt\u00e6, con titoli itali\u00e6n, europei e mondiali vinti da-i atleti da Polisportiva S. Nazario. A Polisportiva a se occupa asc\u00ec de bocce e di atri sport.\nA ci\u00f9 importante squadra de ballon l'\u00e8 o Varazze 1912 Don Bosco Football Club, che oua o zeuga in Promo\u00e7ion, ma che o l'\u00e8 anche st\u00e6to in Serie C. Gh'\u00e8 asc\u00ec unna squadra do borgo de san Naz\u00e0 (A. C. San Nazario) da dui anni in Primma Categor\u00eca.\nImportante inta \u00e7itt\u00e6 o l\u2019\u00e8 sempre st\u00e6to o ciclismo, anche grasie ai tempi inte qu\u00e6 Fausto Coppi con a seu squaddra vegnivan a svern\u00e0 e ad allenase chi. Un monumento in scia passeggiata o l\u2019arregorde o grande campi\u00f2n. In tempi ci\u00f9 vixin, o Gio d'Italia o l'\u00e0 f\u00e6to ci\u00f9 votte tappa a V\u00e4ze anche pe' l'appasciun\u00f2u interessamento de Carlo Delfino, megu e scritt\u00f4 di libbri de ciclismo.\nNo bisogna poi ascord\u00e2se de societ\u00e8 sport\u00efe che se occ\u00fbpan con pasci\u00f2n de ballaxi\u00f2u (CelleVarazze Volley), de atletica lez\u00eba (Atletica Varazze), de ballabanestro (Juvenilia Varazze) de tennis (A.S.D. Tie Break Varazze) e de sport - sorviatutto ballaxi\u00f2u- amatoriale (B.C. Varazze Swindlers), Christmas Cup (C\u00f3ppa de Natale)."}
{"id": "1621", "revid": "12552", "url": "https://lij.wikipedia.org/wiki?curid=1621", "title": "Borsonasca", "text": "Borsonasca (Pronon\u00e7ia: /burzu\u02c8naska/) o l'\u00e8 un com\u00f9n de 2.104 abitanti da \u00e7itt\u00e6 metropolitann-a de Zena.\nGe\u00f2grafia.\nO terit\u00f6io de Borsonasca o l'\u00e9 scitu\u00f2u inte l'\u00c2ta Valle St\u00f9rla vex\u00ecn a-a confluensa do ri\u00e2 St\u00f9rla de Carasco co-o ri\u00e2 Penna, a est de Z\u00eana.\nSt\u00f6ia.\nFin ao 2011 capol\u00eaugo da Communit\u00e6 montann-a de Valladde Aveto, Gr\u00e6gia e Sturla."}
{"id": "1622", "revid": "1211", "url": "https://lij.wikipedia.org/wiki?curid=1622", "title": "Campomon", "text": "Campomon (scr\u00ecto asc\u00ec \"Canpomon\" ch'o l'\u00e9 o nomme deuvi\u00f2u in sce questo p\u00f2sto, mentre a Z\u00eana prev\u00e2 a v\u00f4xe \"Canpomor\u00f3n\") o l'\u00e8 'n com\u00fbne de 6.675 abitanti da \u00e7itt\u00e6 metropolitann-a de Zena. (D\u00e6ti agiurn\u00e6 ao 2019)\nGi\u00f6graf\u00eea.\nO terit\u00f6io comun\u00e2le o se tr\u00eauva in parte inta valle do Verde (ramo sorgentifero prin\u00e7ip\u00e2 da Pon\u00e7eivia) mentre parte (a-o de l\u00e0 do sparti\u00e6gue appenn\u00ecnico) a l'appartegne a-o ba\u00e7in do P\u00f2.\nSt\u00f6ia.\nO primmo documento st\u00f2rico dove comp\u00e2 o nomme de questo \u00e7entro o l'\u00e8 in atto notarile do 6 settembre 1163 da-o qu\u00e6 vegnimmo a savei de l'acquisto da parte de Ansado D\u00f6ia de b\u00e9n imm\u00f2bili \"in Langasco et Campomorone\". De seg\u00fbo questa z\u00f6na de l'entrot\u00e6ra zeneize a se presentava ocup\u00e2 da comunit\u00e6 ben organiz\u00e6 za a-i tenpi da conquista rom\u00e2na, comme se ded\u00fbxe da-o testo da b\u00e9n n\u00f2ta \"T\u00f6a de Pon\u00e7eivia\", ch'o ne riferisce de ratelle fra \"Langensi\" e \"Genuati\".\nFeste e f\u00eae.\nA l'\u00e9 st\u00e6ta present\u00e2 a maschera da val Polceivia, a se ciamma Procobera, comme i antighi rom\u00e2ni ciamavan a n\u00f2stra valle.\nPe v\u00e9ddila ciam\u00e6 a Proloco da Valpolceivia a Ponted\u00eaximo.\nComunica\u00e7io\u00ecn.\nAttraverso Canpomon passa a stradda provinci\u00e2le ch'a p\u00f2rta a-o Piemonte attraverso o Passo da Bocchetta, realizz\u00e2 into secolo XVI in sce 'n progetto de Galeazzo Alessi. Pe d\u00e4 un'idea de l'importansa de questa via into pass\u00f2u, se consc\u00eedere che un Anonimo do 1736, inte 'na \"Descrizione delle montagne appenniniche\", o riferiva che in Italia, pe unn-a estenscion de 212 miggia existeiva s\u00f4lo d\u00f4e stradde carrozzabili: quella da Bocchetta e n'\u00e2tra collegante Firense e Bologna. \nCanpomon a l'\u00e8 un\u00eea a-a stasion ferrovi\u00e2ia de Ponted\u00eaximo (linia Zena-Turin-Milan via Busalla-L'Is\u00f4a do Canton) da-i autoservissi ATP, che razonzen anche e fra\u00e7io\u00ecn."}
{"id": "1623", "revid": "10132", "url": "https://lij.wikipedia.org/wiki?curid=1623", "title": "Lumarso", "text": "Lumarso (Lumarzo in italian) o l'\u00e8 un com\u00fbne de 1.536 abitanti da provinsa de Zena.\nGe\u00f2grafia.\nLumarso o s'atreuva inta Provinsa de Zena"}
{"id": "1624", "revid": "1211", "url": "https://lij.wikipedia.org/wiki?curid=1624", "title": "Montebrun", "text": "Montebr\u00f9n o l'\u00e8 'n p\u00e0ize ch'o s'atreuva inta Provinsa de Zena. O gh'\u00e0 228 abitanti."}
{"id": "1625", "revid": "6882", "url": "https://lij.wikipedia.org/wiki?curid=1625", "title": "Zoaggi", "text": "Zoaggi o l'\u00e8 un com\u00f9n inta \u00c7itt\u00e6 metropolitann-a de Zena."}
{"id": "1626", "revid": "10132", "url": "https://lij.wikipedia.org/wiki?curid=1626", "title": "Rapallo", "text": "Rap\u00e0llo o l'\u00e8 'n com\u00fcne de 30.313 abitanti inta \u00c7itt\u00e6 metropolitann-a de Zena e dista da-o capol\u0153ugo \u00e7irca 30 km.\nPe-o n\u00fbmero di seu abitanti o l`\u00e8 o sesto com\u00fcn ci\u00f9 popul\u00f4so da Lig\u00fbria - der\u00e9 a Zena, A Sp\u00e8za, Sann-a, Sanremu e Impeia (Imperia) - e o primmo tra e \u00e7it\u00e6 do Tigullio."}
{"id": "1627", "revid": "1211", "url": "https://lij.wikipedia.org/wiki?curid=1627", "title": "Recco", "text": "Recco (: ; in italian: \"Recco\"; in latin: \"Recina\" o \"Ricina\") o l'\u00e8 un com\u00fbn italian de 9687 abitanti, inta \u00c7itt\u00e6 metropolitann-a de Zena. O l'\u00e8 o s\u00e8timo com\u00fbne zeneize pe n\u00f9mero d'abitanti. I abitanti de Recco son ciamai \"Rechelini\".\nGi\u00f6graf\u00eca fixica.\nO terit\u00f6io de Recco o se atr\u00eauva in sci\u00e2 riv\u00eaa de Levante a \u00f2vest de Camoggi e a est de S\u00f6i, in unn-a insenat\u00fba do gorfo Parad\u00eezo. O l'\u00e9 atravers\u00f2u da-o torrente co-o m\u00e6ximo nomme do borgo,o \"Recco\", ch'o nasce da-a confluensa do torrente Salto e o r\u00eeo Luei e c'o arriva a-o m\u00e2 in dire\u00e7ion sud-est. \nSt\u00f6ia.\nIn epoca antiga a z\u00f6na de Recco a l\u2019\u00eaa o p\u00e0ize dei Casmonati, unn-a popola\u00e7ion de liguri antighi; dapeu a l\u2019\u00e8 conquist\u00e2 dai Rom\u00e2ni, che \u00e0n fondao o borgo co-o n\u00f3mme de \"Recina\" \u00f2 \"Ricina\". Unn-a testimoniansa de-e \u00f6rigini antighe de Recco a l\u2019\u00e8 unn-a urna conserv\u00e2 inta gexa de Polanesi. \nInta et\u00e6 de M\u00eazo, Recco, co Rapallo, Aosci e Camoggi, a l'\u00e8 asegn\u00e2 a-o vescovo de Milan da-o vescovo de Zena, adotando o rito ambreuxian. A Recco, pe de ci\u00f9, o l\u2019\u00e8 nasci\u00fbo san Gio\u00e0n o Bon, vescovo de Mil\u00e0n into sesto s\u00e9colo. Neo 1200 Recco a l\u2019\u00e8 pas\u00e2 a-a Rep\u00fbbblica de Zena, a-a qu\u00e6 a l'\u00e0 forn\u00eeo o amiralio Giaxo d\u2019Axau e o explorat\u00f4 Nichiozo da Recco.\u00a0\u00a0\u00a0\u00a0\u00a0\u00a0\u00a0 \nNe-o 1557 e ne-o 1646 o borgo o l'\u00e8 st\u00e6to sachez\u00f2u da-i sarac\u00ecn ass\u00e9mme a Rapallo. \nRecco a l\u2019\u00e0 av\u00fbo inta s\u00f2 st\u00f6ia importanti cant\u00ea nav\u00e2li, che son st\u00e6ti trasfer\u00eei a Zena neo XIX secolo. O borgo o l\u2019\u00e8 st\u00e6to gravemente danez\u00f2u inta Segonda gu\u00e6ra mondi\u00e2 da-i bombardieri Ale\u00e2ti tra o 7 novembre 1943 e o 28 zugno 1944. I\u00a0bombardieri,\u00a0che dov\u00e9ivan corp\u00ee o viad\u00f2to feroviario de Recco, \u00e0n bombard\u00f2u o borgo pe vintisette \u00f2tte, amasando 127 pers\u00f3nn-e e distruendo o 90% de-e c\u00e2ze. \nL'8 ag\u00f3sto 2000 o Prescid\u00e9nte da Repubbrica Carlo Azeglio Ciampi o l'\u00e0 concesso a Recco o t\u00ectolo de \u00e7itt\u00e6. \nSc\u00ecnboli.\nSt\u00e9mma.\nO st\u00e9mma o l'\u00e8 st\u00e6to adot\u00f2u l'8 ag\u00f3sto 2000, azonzendo ao v\u00eagio st\u00e9mma a coronn-a mu\u00e2 d\u00ea \u00e7itt\u00e6.\nDescri\u00e7i\u00f3n.\n\u00ab\u00c7\u00ea cel\u00e8ste sovrastante \u2018na t\u00f4re d\u2019arg\u00e9nto, mu\u00e2 de n\u00e9igro, ciuza da-o m\u00e6ximo, co\u00a0s\u00eai m\u00e8rli ghibellini, co s\u00f3vra \u2018na st\u00e9lla co \u00e7inque p\u00f3nte d\u2019\u00f6o e co s\u00f3tto a m\u00e2 co scci\u00f9mma d'arg\u00e9nto\u00bb. \u00a0\nSociet\u00e6.\nPopola\u00e7i\u00f3n.\nE personn-e censite a Recco son 9687.\nMinoranse foest\u00ea.\nGh'\u00e9 487 foest\u00ea, che son o 4,95% da popola\u00e7i\u00f3n.\nColt\u00fba.\nCox\u00ecnn-a.\nTra e specialit\u00e6 de Recco ghe son:\nFeste e f\u00eae.\nA mazzo, da-o 1956, gh'\u00e9 a \"festa da fugassa de Recco\" \nA l'8 de set\u00e9nbre se fest\u00e9zza a n\u00f2stra Scign\u00f4a do Suffragio con di f\u00f9rgoi e con stands de specialit\u00e6 gastron\u00f2miche.\nSport.\nRecco a l'\u00e8 fam\u00f4za pe a seu squaddra de palan\u00eauo, ciam\u00e2 Pro Recco, prez\u00e9nte neo campion\u00f2u de s\u00e9rie A1 e che \u00e0 l\u2019\u00e0 vinto 31 scud\u00e8tti (o primo neo 1959, l\u2019\u00f9rtimo neo 2017), 12 C\u00f3ppe Italia, 8 C\u00f3ppe dei canpi\u00f3ni e 6 superc\u00f3ppe Eorop\u00eae; pe de ci\u00f9 a l\u2019\u00e8 l\u2019\u00f9nica squadra italiann-a che a l\u2019\u00e0 vinto o \u201cGrande Slam\u201d (Campion\u00f2u, C\u00f3ppa Italia, C\u00f3ppia Canpi\u00f3ni, Superc\u00f3ppa Eorop\u00eaa) nei anni 2006-2007, 2007-08 e 2011-12. \u00a0"}
{"id": "1628", "revid": "10132", "url": "https://lij.wikipedia.org/wiki?curid=1628", "title": "Mason", "text": "Ge\u00f2grafia.\nMason (IPA: /ma\u02c8zu\u014b/ ) o l'\u00e9 'n p\u00e0ize ch'o s'atreuva inta Provinsa de Zena. O gh'\u00e0 3.621 abitanti (a-i 31 de ag\u00f3sto do 2019)."}
{"id": "1629", "revid": "1211", "url": "https://lij.wikipedia.org/wiki?curid=1629", "title": "M\u00ea", "text": "Ge\u00f2grafia.\nM\u00ea o l'\u00e9 'n com\u00f9n inta Provinsa de Zena."}
{"id": "1630", "revid": "6728", "url": "https://lij.wikipedia.org/wiki?curid=1630", "title": "Toriggia", "text": "Tor\u00ecggia (\"Torriglia\" in itali\u00e0n) o l'\u00e9 'n com\u00f9n itali\u00e0n de abit\u00e0nti da \u00c7it\u00e6 metrpolit\u00e0nn-a de Z\u00eana in Lig\u00f9ria.\nGi\u00f6graf\u00eea.\nTor\u00ecggia o l'\u00e9 'n p\u00e0ize ch'o s'atr\u00eauva a-i p\u00ea do M\u00f3nte Prel\u00e0, in sci\u00e2 cr\u00e9nn-a ch'a spart\u00ecsce e val\u00e0dde Scr\u00eaia e Tr\u00e9bia e ch\u2019a l'ar\u00eeva scinn'a-o L\u00e2go do Brin\u00eaio. O com\u00f9n o fa p\u00e0rte do terit\u00f6io do P\u00e0rco Region\u00e2le de l'\u00c0ntoa: pe sto f\u00e6to ch\u00eee, Tor\u00ecggia a l'\u00e9 'na crox\u00eaa pe-i sent\u00ea de l'Erta V\u00eea di M\u00f3nti L\u00ecguri e pe di \u00e2tri sent\u00ea do P\u00e0rco. O com\u00f9n o s'est\u00e9nde pe 60,02 km.\nSt\u00f6ia.\nA st\u00f6ia de Tor\u00ecggia a com\u00e9nsa da l'et\u00e6 rom\u00e2na, ma l'\u00e9 into Medio\u00eavo c\u00f2-u p\u00e0ize o div\u00e9nta b\u00e9n b\u00e9n inportante. Def\u00e6ti, inte quello t\u00e9npo, Tor\u00ecggia a div\u00e9nta 'na crox\u00eaa avox\u00e2 p'and\u00e2 da Z\u00eana a-a z\u00f6na de B\u00f3bio, d\u00f3nde inte l'883 l'\u00eaa st\u00e6to ti\u00f2u sci\u00f9 e consacr\u00f2u l'Aba\u00e7\u00eea de S\u00e0n Conb\u00e0n, c\u00e9ntro religi\u00f4zo e coltur\u00e2le Interna\u00e7ion\u00e2le. \nInte qu\u00e9llo t\u00e9npo Toriggia a l'\u00eaa sott'a-o S\u00e2cro Inp\u00earo Rom\u00e2no.\nS\u00f3tt'a l'Imperat\u00f4 \u00d6t\u00f3n II de Sas\u00f2nia Tor\u00ecggia a v\u00eagne menson\u00e2 pi-\u00e2 pr\u00ecmma v\u00f2tta c\u00f3mme seu propi\u00eat\u00e6 (Curtem de Turigia) e cosc\u00ec l'\u00e9 scinn\u2019a-o pas\u00e0ggio s\u00f3tt'a-o f\u00e9odo da fam\u00ecggia lunigian\u00e9ize di Malasp\u00ecnn-a, avegn\u00fbo into 1227 pe m\u00eazo de l'aprova\u00e7i\u00f3n de l'Imperat\u00f4 Feder\u00eego II de Sv\u00e9via.\nD\u00f2ppo i Malasp\u00ecnn-a Tor\u00ecggia a v\u00eagne pigi\u00e2 da-i Fi\u00e9schi de Lav\u00e0gna a-a meit\u00e6 do XIII s\u00e9colo, i qu\u00e6 megi\u00f4an a strut\u00fba do cast\u00e9llo (za d\u00eauvi\u00f2u da-i Malasp\u00ecnn-a) fax\u00e9ndolo divent\u00e2 \u2018n v\u00eao cast\u00e9llo pi-\u00e2 dif\u00e9iza da val\u00e0dda.\nQu\u00e0rche t\u00e9npo d\u00f2ppo, a Rep\u00f9brica de Z\u00eana a p\u00ecggia o contr\u00f2llo do cast\u00e9llo, scib\u00e9n c\u00f2-u f\u00e9odo o l\u2019aresta \u2018na propi\u00eat\u00e6 di Fi\u00e9schi. Inte qu\u00e9lli \u00e0nni Tor\u00ecggia a div\u00e9nta \u2018n c\u00e9ntro de evangeliza\u00e7i\u00f3n pe t\u00f9tta a Val Tr\u00e9bia, sorviat\u00f9tto gr\u00e0\u00e7ie a l\u2019ant\u00eega aba\u00e7\u00eca de Patr\u00e0nnia (in lat\u00ecn mediev\u00e2le: abatiam de Patrania).\nInto sc\u00f3ntro do 1432 tra i go\u00e8lfi (ranp\u00ecn) e i ghibel\u00ecn (mascher\u00e6), o cast\u00e9llo de Tor\u00ecggia di Fi\u00e9schi (ranp\u00ecn) o v\u00eagne espugn\u00f2u da-a Z\u00eana ghibel\u00ecnn-a (mascher\u00e2), ma l\u2019\u00e9 s\u00f4lo d\u00f2ppo o 1547 chi-\u00e2 famiggia Fi\u00e9schi, fal\u00eea a fam\u00f4za Conz\u00fba, a p\u00e9rde Tor\u00ecggia.\nCosc\u00ec o p\u00e0ize o p\u00e0ssa s\u00f3tta a-o dom\u00ecnio di D'\u00d6ia, che f\u00e0n do f\u00e9odo torig\u00ecn in marchex\u00e2to ch\u2019o d\u00fba scinn\u2019a-o 1760, quand\u2019o div\u00e9nta \u2018n prin\u00e7ip\u00e2to.\nO prin\u00e7ip\u00e2to di D'\u00d6ia o d\u00fba scinn\u2019a-a l\u2019invax\u00f3n de Napoli\u00f3n do 1797.\nA-a giorn\u00e2 d\u2019ancheu o lig\u00e0mme tra i D'\u00d6ia e Tor\u00ecggia o l\u2019ex\u00ecste anc\u00f3n e qu\u00e0rche v\u00f2tta i discend\u00e9nti da fam\u00ecggia D'\u00d6ia-Pamphjli v\u00eagnan a Tor\u00ecggia pe di ev\u00e9nti \u00f2 de festivit\u00e6 religi\u00f4ze. \nSott'a-a domina\u00e7i\u00f3n fran\u00e7\u00e9ize, Tor\u00ecggia a l'\u00e9, da-o 1798, o capol\u00eaugo da Giurisdi\u00e7i\u00f3n di M\u00f3nti L\u00ecguri Orient\u00e2li, in altern\u00e0nsa con \u00d6t\u00f3n e S\u00e0n St\u00ea (d'\u00c0veto), m\u00e9ntre, da-o 1803, a l\u2019\u00e9 capocant\u00f3n do Cant\u00f3n do L\u00e0ccio , che da-o 1805 a-o 1814, co-o Pr\u00ecmmo Inp\u00earo Fran\u00e7\u00e9ize o v\u00eagne inser\u00eeo into Dipartim\u00e9nto de Z\u00eana.\nD\u00f2ppo o Congr\u00e8sso de Vi\u00e9nna (1814/1815), Tor\u00ecggia a l'\u00e9 incorpor\u00e2 into R\u00e9gno de Sard\u00e9gna, ch\u2019o div\u00e9nta, into 1861,\u00a0R\u00e9gno d'It\u00e0lia.\nDa-o 1859 a-o 1926 o seu terit\u00f6io o l'\u00e9 p\u00e0rte de l'XI mandam\u00e9nto de Tor\u00ecggia do circond\u00e2io da v\u00eagia Prov\u00ecnsa de Z\u00eana.\nInta Seg\u00f3nda Go\u00e6ra mondi\u00e2le, Tor\u00ecggia a l'\u00e9 defin\u00eea a \"Pr\u00ecmma Rep\u00f9brica partigiann-a da Lig\u00f9ria\". Tor\u00ecggia a l'\u00e9 st\u00e6ta de l\u00f3ngo lig\u00e2 a-a st\u00f6ia da Rexist\u00e9nsa, e pr\u00f2pio inte s\u00eau val\u00e0dde t\u00e0nti partig\u00e9n \u00e0n conbat\u00fbo duam\u00e9nte fasc\u00ecsti e naz\u00ecsti. Pe de ci\u00f9 Tor\u00ecggia, c\u00f3mme di \u00e2tri p\u00e0ixi da-ar\u00e9nte, a l'\u00e9 lig\u00e2 a-a fig\u00fba do partigi\u00e0n \u00c0ldo Gast\u00e0ldi, n\u00f3mme de bat\u00e0ggia Bez\u00e0gno, frequentat\u00f4 da z\u00f6na de l'\u00c0ntoa.\nInto 1908 e 1953 d\u00f4e viol\u00e9nte aluvio\u00ecn f\u00e0n di d\u00e0nni a c\u00e2ze e camp\u00e0gne. Da-o 1973 a-o 2008 Tor\u00ecggia a l\u2019\u00e9 p\u00e0rte da Comunit\u00e6 montann-a \u00c2ta V\u00e0l Tr\u00e9bia e, da-o 2008 f\u00ecn a-o 2011, da Comunit\u00e6 montann-a de \u00c2te V\u00e0lli Tr\u00e9bia e Bez\u00e0gno.\nP\u00f2sti de interesse.\nArchitet\u00fbe Religi\u00f3ze.\nFond\u00e2 probabilm\u00e9nte da-i m\u00f3neghi Conb\u00e9n do Monast\u00ea de Ler\u00ecn (inte l'\u00cezoa de Sant\u2019\u00d2nor\u00f2u a-o l\u00e0rgo de C\u00e0nnes, Fr\u00e0nsa) che s\u00f3n intr\u00e6 in cont\u00e0tto co-e popola\u00e7io\u00ecn da Val Tr\u00e9bia, gr\u00e0\u00e7ie a l'\u00c0tala, suces\u00f4 de S\u00e0n Conb\u00e0n inte l\u2019Aba\u00e7\u00eea de B\u00f3bio. F\u00f2scia o l'\u00eaa lig\u00e2 ini\u00e7ialm\u00e9nte a l'ant\u00eega aba\u00e7\u00eca torig\u00ecnn-a de Patr\u00e0nnia. Conplet\u00e2 into XVII s\u00e9colo, a gh\u2019\u00e0 a-o seu int\u00e8rno interes\u00e0nti scult\u00fbe de m\u00e0rmo.\nScito\u00f2u into m\u00e6ximo sagr\u00f2u da G\u00eaxa de Sant'\u00d2nor\u00f2u, o gh'\u00e0 \u2018na scult\u00fba do XVI s\u00e9colo, ch'a ne v\u00eagne da-a cap\u00e9lla priv\u00e2 do cast\u00e9llo s\u00f3tta a-a domina\u00e7i\u00f3n di Fi\u00e9schi. A scult\u00fba a raprez\u00e9nta a N\u00f2stra Scign\u00f4a da N\u00e9ive. L'\u00f6t\u00f6io o l'\u00e9 av\u00e8rto a-o p\u00f9blico pe-e festivit\u00e6 de D\u00ean\u00e2 e pe l'espoxi\u00e7i\u00f3n do prez\u00e9pio.\nEconom\u00eea.\nL'econom\u00eea torrig\u00ecnn-a a l'\u00e9 st\u00e6ta pe l\u00f3ngo t\u00e9npo baz\u00e2 in sci\u00e2 agric\u00f4lt\u00fba e alevam\u00e9nto. \nA-a giorn\u00e2 d'ancheu sto asp\u00eato o l'\u00e9 vegn\u00f9o m\u00eano e l'econom\u00eea ad\u00eauvia c\u00f3mme p\u00f3nto de riferim\u00e9nto o tur\u00ecsmo, \u00e0nche qu\u00e9llo escurscion\u00ecstico.\nColt\u00fba.\nGh'\u00e8 o m\u00eeto da Bella de Toriggia, 'na lezend\u00e2ia fig\u00fba de sto p\u00e0ize, da qu\u00e6 o se d\u00eexe: \"A B\u00e8lla de Tor\u00ecggia: t\u00f9tti a veuan, nisci\u00f9n a p\u00ecggia\".\nCux\u00ecnn-a.\nUn di do\u00e7i ci\u00f9 avox\u00e6 de Toriggia o l\u2019\u00e8 'na torta, prepar\u00e2 con am\u00e0ndoe e pasta fr\u00f2lla, ciam\u00e2 asc\u00ec a \"B\u00e8lla de Tor\u00ecggia\".\nO p\u00ectto ci\u00f9 avox\u00f2u de Tor\u00ecggia o l'\u00e9 o Canestrel\u00e9tto: Tor\u00ecggia a l'\u00e9 def\u00e6ti d\u00eeta a \"P\u00e0tria do Canestrel\u00e9tto\".\nF\u00e8ste e f\u00eae.\nF\u00e8sta de N\u00f2stra Scign\u00f4a da Divinn-a Provid\u00e9nsa (\u00f9rtima dom\u00e9nega d'Ag\u00f3sto).\nInta st\u00e6 a Pr\u00f2 L\u00f2co a l\u2019in\u00e0ndia di ev\u00e9nti e de f\u00e8ste c\u00f3mme a N\u00e9utte Gi\u00e0nca , a Giorn\u00e2 do \"Shopping\" , i mercat\u00ecn de D\u00ean\u00e2 e \u00e2tre f\u00e8ste.\nTor\u00ecggia a l'\u00e9 c\u00e9lebre pe di prez\u00f3nti avistam\u00e9nti de UFO, perci\u00f2 t\u00f9tti i \u00e0nni o Comit\u00e0to Torriggia UFO Conv\u00e8ntion organ\u00eczza 'na confer\u00e9nsa rigoard\u00e0nte e st\u00f6ie di avistam\u00e9nti e \u00e2tri argom\u00e9nti de \"Ufologia\". Into per\u00eeodo natal\u00ec\u00e7io a fra\u00e7i\u00f3n de P\u00e9ntema a div\u00e9nta in prez\u00e9pio anbient\u00f2u inta f\u00ecn do XIX secolo. I person\u00e0ggi s\u00f3n a alt\u00e9ssa natur\u00e2le.\nSp\u00f2rt.\nA Polisport\u00eeva Tor\u00ecggia 1977 (\"Polisportiva Torriglia 1977\" in itali\u00e0n), a l'\u00e9 'na squ\u00e0ddra de bal\u00f3n da Pr\u00ecmma Categor\u00eea. O Tor\u00ecggia o z\u00e9uga into c\u00e0npo da bal\u00f3n Monscign\u00f3r D. Lovagn\u00ecni. Da-ar\u00e9nte a-o c\u00e0npo gh'\u00e8 a pal\u00e8stra con t\u00e0nte ativit\u00e6 pe gr\u00e9ndi e pic\u00ecn.\nT\u00f9tti i \u00e0nni v\u00eagne \u00f2rganiz\u00f2u in torn\u00eao de bal\u00f3n in mem\u00f6ia do F\u00f9lvio Curr\u00f2, 'n zen\u00e9ize de vinti\u00e7\u00ecnque \u00e0nni amas\u00f2u da 'n anour\u00ecsma cerebr\u00e2le. In st'\u00f2cax\u00f3n zeugan a bal\u00f3n person\u00e0ggi do sp\u00f2rt, giornal\u00ecsmo e televix\u00f3n avox\u00e6 a liv\u00e8llo region\u00e2le e na\u00e7ion\u00e2le.\nComunica\u00e7io\u00ecn.\nA str\u00e0dda ch'a p\u00e0ssa p\u00f2-u c\u00e9ntro a l'\u00e9 a provinci\u00e2le 62, ch'a se col\u00eaga asc\u00ec co-a str\u00e0dda stat\u00e2le 45 Z\u00eana-Piax\u00e9nsa. \u00c2tre str\u00e0dde provinci\u00e2li son a 15 (do Brin\u00eaio), a 226 (da V\u00e0lle Scr\u00eaia) e a 82 (Tor\u00ecggia-Cav\u00f3rsi).\nDa Z\u00eana l'\u00e8 at\u00eevo 'n serv\u00ec\u00e7io de trasp\u00f2rto p\u00f9bblico loc\u00e2le de l'ATP da e pe Tor\u00ecggia e \u00e2tre localit\u00e6 do terit\u00f6io comun\u00e2le. De ci\u00f9, gh\u2019\u00e8 di colegam\u00e9nti da e pe-i comu\u00ecn da-arente de Barg\u00e0ggi, Montebr\u00f9n, Rovegno, O Gor\u00eaio, \u00d2t\u00f3n (PC), D\u00e2gna, Prop\u00e2, Rondan\u00ecnn-a e Mont\u00e9uggio (pe m\u00eazo da fra\u00e7i\u00f3n torig\u00ecn do L\u00e0ccio).\nE sta\u00e7io\u00ecn ci\u00f9 da-ar\u00e9nte a Tor\u00ecggia son a sta\u00e7i\u00f3n de Buz\u00e2lla e a sta\u00e7i\u00f3n de Z\u00eana Br\u00ecgnoe."}
{"id": "1631", "revid": "12552", "url": "https://lij.wikipedia.org/wiki?curid=1631", "title": "Aosci", "text": "Aosci - Ousci o l'\u00e8 un comun de 2.334 abitanti da \u00c7itt\u00e6 metropolitann-a de Zena."}
{"id": "1632", "revid": "10132", "url": "https://lij.wikipedia.org/wiki?curid=1632", "title": "Obbia", "text": "Obbia o V\u00f3bbia, asc\u00ec d\u00eeta Veubbia, a se tr\u00eauva inta \u00c7itt\u00e6 metropolitann-a de Zena.\nP\u00f2sti de interesse.\nVex\u00ecn a Obbia se tr\u00eauva o Cast\u00e9llo da Pr\u00eea"}
{"id": "1633", "revid": "6882", "url": "https://lij.wikipedia.org/wiki?curid=1633", "title": "Fontanegorda", "text": "Fontanegorda o l'\u00e8 un comun de 294 abitanti da provinsa de Zena."}
{"id": "1634", "revid": "10132", "url": "https://lij.wikipedia.org/wiki?curid=1634", "title": "Aorigo", "text": "Aor\u00eego o l'\u00e9 'n p\u00e0ize ch'o se tr\u00eauva inta Provinsa de Imperia."}
{"id": "1635", "revid": "12552", "url": "https://lij.wikipedia.org/wiki?curid=1635", "title": "A Bordighea", "text": "A Bordighea a l'\u00e9 'n p\u00e0ise ch'o s'atreuva inta Provinsa de Imperia e o gh'\u00e0 10.498 abitanti (into 2014)."}
{"id": "1636", "revid": "12052", "url": "https://lij.wikipedia.org/wiki?curid=1636", "title": "Tri\u00f6ra", "text": "Tri\u00f6ra o \"Tri\u00f6ira\" l'\u00e8 \u00fcn com\u00fcn da Provin\u00e7a de Imperia,\nGeugrafia.\nTri\u00f6ira l'\u00e8 int'a T\u00e8ra Intemelia. L'\u00e8 in \u00e7ima d'a Vale Argentina.\nStoria.\nL'\u00e8 cunusci\u00fca soprat\u00fctu parch\u00e9 int'u \u00e7inche\u00e7entu l'\u00e8 stata teatru de na cacia ae baggi\u00fce.\nP\u00f2sti de interesse.\nA C\u00e0 d'\u00e8 Baggi\u00fce.\nEconomia.\nL'Alpeggio de Triura l'\u00e8 'n furmaggiu prod\u00fctu inta zona de Tri\u00f6ra."}
{"id": "1639", "revid": "10132", "url": "https://lij.wikipedia.org/wiki?curid=1639", "title": "Fav\u00e2", "text": "Fav\u00e2 (Favale di Malvaro in italian) o l'\u00e8 un comune de 499 abitanti da provinsa de Zena."}
{"id": "1640", "revid": "6882", "url": "https://lij.wikipedia.org/wiki?curid=1640", "title": "O Castiggion", "text": "O castiggion l'\u00e8 un com\u00f9n inta \u00c7itt\u00e6 metropolitann-a de Zena."}
{"id": "1641", "revid": "10132", "url": "https://lij.wikipedia.org/wiki?curid=1641", "title": "Casella", "text": "Caz\u00e9lla (\"Casella\" in Italian) o l'\u00e9 'n com\u00fbne da Liguria con 'na popola\u00e7ion de 3.136 abitanti (a-i 31 de dex\u00e9nbre do 2017).\nGe\u00f2grafia.\nCaz\u00e9lla o l'\u00e9 'n com\u00fbne de 3.226 abitanti inta provinsa de Zena.\nL'\u00e9 fam\u00f4zo po-u Tren\u00ecn de Caz\u00e9lla, ch'o col\u00eaga questo p\u00e0ize a-a \u00e7it\u00e6 de Zena.\nEconom\u00eea.\nInto s\u00e9colo dixin\u00eauve Caz\u00e9lla a l'\u00eaa ciam\u00e2 \"a piccola Svissera\" pe-o grande svil\u00f9ppo turistego, sorvet\u00f9tto da p\u00e2rte da borghex\u00eea zen\u00e9ize."}
{"id": "1642", "revid": "12552", "url": "https://lij.wikipedia.org/wiki?curid=1642", "title": "Busalla", "text": "B\u00fbs\u00e0lla o l'\u00e8 un com\u00fbne de 5.883 abitanti da \u00e7itt\u00e6 metropolitann-a de Zena.\nGe\u00f2grafia.\nB\u00fbs\u00e0lla o se tr\u00eauva in ta val Scrivia in sci monti de l'Apenn\u00ecn lig\u00fbre."}
{"id": "1643", "revid": "1211", "url": "https://lij.wikipedia.org/wiki?curid=1643", "title": "Campo", "text": "Campo (Campo Ligure in italian) o l'\u00e8 un com\u00fbne de 3.033 abitanti da provinsa de Zena, o paise o l'\u00eba d\u00efto \"Campofreido\" a-i tempi d'accai."}
{"id": "1644", "revid": "12052", "url": "https://lij.wikipedia.org/wiki?curid=1644", "title": "Cogoeuo", "text": "Cogoeuo (primma do XIX sec. \"Cogor\u0153uo\" - a Zena ghe dixan \"Cogheu\") o l'\u00e8 un comune de 9.161 abitanti da provinsa de Zena.\nGi\u00f6graf\u00eea.\nO comune o s'atreua lungu \u00e0 costa da rivea de pun\u00e9nte, mentre e frascio\u00ecn de Lerca e Sc\u00e6rboasca sun scitu\u00e6 a l'interno verso i bricchi. O comune o l'\u00e9 limit\u00f2u a pon\u00e9nte da o torente \u00c9istra, e a levante da o torente Leun. O primmo o separe da o comune de V\u00e4ze, e o determina asc\u00ec a f\u00ecn da provinsa de Zena, mentre l'atro o l'\u00e8 o confin con o comune de Arensen. \nCogoeu o fa parte da Comunit\u00e6 Montan-a Argentea insemme ai do\u00ee comuni liguri Arensen e M\u00ea e o l'\u00e8 in comune do Parco naturale regionale du Beigua insemme a Arensen, V\u00e4ze, Steia, Sasc\u00e9, Mason, Tiglieto, Roscigion e Campo."}
{"id": "1645", "revid": "1211", "url": "https://lij.wikipedia.org/wiki?curid=1645", "title": "Goreio", "text": "Ge\u00f2grafia.\nGor\u00eaio (\u00f2 Gorr\u00eaio) o l'\u00e9 'n com\u00f9n ch'o se tr\u00eauva inta Provinsa de Zena inte l'\u00c2ta Val Trebbia."}
{"id": "1646", "revid": "10132", "url": "https://lij.wikipedia.org/wiki?curid=1646", "title": "Casarsa", "text": "Casarsa (Casarza Ligure in italian) l'\u00e8 un comune de 6.722 abitanti inta provinsa de Zena."}
{"id": "1647", "revid": "10132", "url": "https://lij.wikipedia.org/wiki?curid=1647", "title": "L'Isoa do Canton", "text": "Ge\u00f2grafia.\nL'Isoa do Canton (in graf\u00eea ofi\u00e7i\u00e2: \u00cczoa do Cant\u00f3n) o l'\u00e8 'n com\u00f9n inta \u00c7itt\u00e6 metropolitann-a de Zena. O gh'\u00e0 1.439 abitanti (a-i 31 de agosto do 2019)"}
{"id": "1648", "revid": "1211", "url": "https://lij.wikipedia.org/wiki?curid=1648", "title": "Co\u00ebgia", "text": "Co\u00ebgia (Coreglia Ligure in italian) o l'\u00e8 'n com\u00fbne de 279 abitanti da provinsa de Zena. "}
{"id": "1649", "revid": "6882", "url": "https://lij.wikipedia.org/wiki?curid=1649", "title": "L\u00f2rsega", "text": "L\u00f2rsega o l'\u00e8 un comune da provinsa de Zena."}
{"id": "1650", "revid": "12552", "url": "https://lij.wikipedia.org/wiki?curid=1650", "title": "Mez\u00e0nego", "text": "Ge\u00f2grafia.\nMez\u00e0nego o l'\u00e9 'n com\u00f9n da Valladda do Sturla, inta Provinsa de Zena."}
{"id": "1651", "revid": "1211", "url": "https://lij.wikipedia.org/wiki?curid=1651", "title": "Moconexi", "text": "Moc\u00f2nexi (\u00f2 Mec\u00f2nexi) o l'\u00e8 'n com\u00f9n de 2443 abitanti ch'o s'atr\u00eauva inta Provinsa de Zena."}
{"id": "1652", "revid": "6882", "url": "https://lij.wikipedia.org/wiki?curid=1652", "title": "N\u00e9", "text": "N\u00e9 (in itali\u00e0n: \"Ne\") o l'\u00e9 'n com\u00fbne de 2.228 abitanti ch'o s'atr\u00eauva inta val\u00e0dda do tor\u00e9nte Grav\u00e9ggia inta \u00c7itt\u00e6 metropolitann-a de Zena."}
{"id": "1653", "revid": "1211", "url": "https://lij.wikipedia.org/wiki?curid=1653", "title": "Monegia", "text": "Monegia (it: \"Moneglia\") o l'\u00e8 'n com\u00f9n into Provinsa de Zena de 2.713 abitanti."}
{"id": "1654", "revid": "10132", "url": "https://lij.wikipedia.org/wiki?curid=1654", "title": "O\u00ea", "text": "O\u00ea (Orero in italian) o l'\u00e8 un comune de 569 abitanti inta \u00c7itt\u00e6 metropolitann-a de Zena."}
{"id": "1655", "revid": "12052", "url": "https://lij.wikipedia.org/wiki?curid=1655", "title": "A Ceive de S\u00f6i", "text": "A Ceive de S\u00f6i (asc\u00ec solo \"A Ceive\", in italian \"Pieve Ligure\") o l'\u00e8 'n com\u00fbne de 2.578 abitanti, inta \u00e7it\u00e6 metropolitann-a de Z\u00eana.\nGeografia.\nA Ceive a s'atr\u00eauva inta Provin\u00e7a de Zena, e precisamente tra S\u00f6i e Boggiasco."}
{"id": "1656", "revid": "2355", "url": "https://lij.wikipedia.org/wiki?curid=1656", "title": "Rezoaggi", "text": ""}
{"id": "1657", "revid": "6882", "url": "https://lij.wikipedia.org/wiki?curid=1657", "title": "Prop\u00e2", "text": "Prop\u00e2 o l'\u00e9 'n p\u00e0ize ch'o s'atreuva inta \u00c7itt\u00e6 metropolitann-a de Zena. O gh'\u00e0 136 abitanti (a-i 31 de dex\u00e9nbre do 2017)"}
{"id": "1658", "revid": "10132", "url": "https://lij.wikipedia.org/wiki?curid=1658", "title": "Ronco", "text": "Ronco o l'\u00e8 'n com\u00f9n inta \u00c7itt\u00e6 metropolitann-a de Zena. O s'atreuva inta Valle Scrivia e o gh'\u00e0 4.255 abitanti (a-i 31 d'ag\u00f3sto do 2019).\nGe\u00f2grafia.\nO s'atreuva inta Valle Scrivia, donde score o sci\u00f9mme Scrivia, e o l'\u00e8 scitu\u00f2u inta Provinsa de Zena."}
{"id": "1659", "revid": "1211", "url": "https://lij.wikipedia.org/wiki?curid=1659", "title": "Roegno", "text": "\"Ro\u00e9gno\" o l'\u00e9 'n p\u00e0ize ch'o s'atreuva inta \u00c7itt\u00e6 metropolitann-a de Zena.\nO gh'\u00e0 509 abitanti.\nGe\u00f2grafia.\nRo\u00e9gno o f\u00e2 parte do Parco Natur\u00e2le Region\u00e2le de l'Antoa.\n= St\u00f6ia =="}
{"id": "1660", "revid": "6882", "url": "https://lij.wikipedia.org/wiki?curid=1660", "title": "Roscigion", "text": "Roscigion o l'\u00e8 un com\u00f9n inta \u00c7itt\u00e6 metropolitann-a de Zena."}
{"id": "1661", "revid": "12052", "url": "https://lij.wikipedia.org/wiki?curid=1661", "title": "A S\u00e6ra", "text": "A S\u00e6ra (S\u00e6ra Ric\u00f2 asc\u00ec, \"Serra Ricc\u00f2\" in itali\u00e0n) o l'\u00e9 un com\u00f9n de 7.793 abit\u00e0nti da \u00e7it\u00e6 metropolit\u00e0nn-a de Z\u00eana.\nGi\u00f6graf\u00eea.\nA S\u00e6ra a se tr\u00eauva inta val\u00e0dda da Pon\u00e7\u00e9ivia.\nAbit\u00e0nti.\nMinor\u00e0nse for\u00e8ste.\nSeg\u00f3ndo l'ISTAT, a-i 31 de dex\u00e9nbre do 2019, a-a S\u00e6ra gh'\u00eaa 252 rescid\u00e9nti for\u00e8sti.\nF\u00e8ste e f\u00ebe.\nA l'\u00e9 st\u00e6ta prezent\u00e2 a m\u00e0schera da val\u00e0dda da Pon\u00e7\u00e9ivia, a se ci\u00e0mma Procobera, seg\u00f3ndo o n\u00f3mme che i ant\u00eeghi rom\u00e2ni d\u00e2van a-a v\u00e0lle."}
{"id": "1662", "revid": "6882", "url": "https://lij.wikipedia.org/wiki?curid=1662", "title": "San Comban", "text": "San Comban (San Colombano Cert\u00e9noli in italian) o l'\u00e8 un comune de 2.539 abitanti inta \u00c7itt\u00e6 metropolitann-a de Zena."}
{"id": "1663", "revid": "10132", "url": "https://lij.wikipedia.org/wiki?curid=1663", "title": "Air\u00f6e", "text": "Air\u00f6e o l'\u00e9 'n p\u00e0ize de 392 abitanti ch'o s'atreuva inta Provinsa de Imperia"}
{"id": "1664", "revid": "10132", "url": "https://lij.wikipedia.org/wiki?curid=1664", "title": "A C\u00f2sta", "text": "A C\u00f2sta (it: \"Costarainera\") o l'\u00e8 un comun inta provinsa de Imperia."}
{"id": "1665", "revid": "10132", "url": "https://lij.wikipedia.org/wiki?curid=1665", "title": "Pornasce", "text": "Pornasce o l'\u00e8 un com\u00f9n inta Provinsa de Imperia."}
{"id": "1666", "revid": "10132", "url": "https://lij.wikipedia.org/wiki?curid=1666", "title": "O Pontedasce", "text": "O Ponted\u00e0sce o l'\u00e9 'n p\u00e0ize de 2.308 abitanti ch'o se tr\u00eauva inta Provinsa de Imperia."}
{"id": "1667", "revid": "12552", "url": "https://lij.wikipedia.org/wiki?curid=1667", "title": "Ransu", "text": "Ransu (\"Ranso\" in zenese, \"Ranzo\" in itali\u00e0n, \"R\u014dnzu\" in urme\u00e0scu) u l'\u00e8 in cum\u00fcn de 545 abit\u00e0nti da Pruvinsa de Impeia (d\u00e0tti agiurn\u00e0i au 2019).\nGeugraf\u00eca.\nRansu u se tr\u00f6va inte l'entrut\u00e8ra de Arbenga, inta val\u00e0 de l'Aroscia, inta zona da mediu-bassa valle. U paesaggiu u l'\u00e8 carateriz\u00e0u da boschi de castagni in sce a r\u00ecva destra, mentre a scinistra a l'\u00e8 ci\u00fc d\u00f9se e cultiv\u00e0. U l'\u00e8 distante 30 chilometri da Ineia, 20 da Arbenga e 110 da Z\u00e9na. U terit\u00f2iu cum\u00fcn\u00e0le u cumprende 21 burg\u00e0e (Faudu, Ciassa, Fav\u00e0i, Uiv\u00e9u, C\u00fbgnu, A Parocchia de Bas\u00e9(r)ega, P\u00f2nteruttu, Stra', Mu(r)\u00ecn, Degolla, Can\u00e0, Martinettu, Calabria, Arma, Can\u00e9u, Frantinun, Villa, A Parocchia da Costa, A(r)aca', Bunfia(r)a e Ricci) ci\u00fc ina frasi\u00f9n: A Costa de Bas\u00e9(r)ega. Cun ste chi u terit\u00f2iu cum\u00fcn\u00e0le u cr\u00f6ve 10,58 km2.\nU terit\u00f2iu cum\u00fcn\u00e0le de Ransu u cunf\u00ecna a nord cun Aquila d'Ar\u00f2scia, U Burghettu d'Ar\u00f2scia a pun\u00e8nte, Unsu (SV) a nord e lev\u00e0nte, m\u00e8ntre cun Casan\u00f6va (SV) e Naxin (SV) a lev\u00e0nte.\nSt\u00f2ia.\nZ\u00e0 in epuca pre rum\u00e0na i terit\u00f2i da v\u00e0la Ar\u00f2scia i l'\u00e9an st\u00e0i ucup\u00e0i dae pupulasi\u00f9i lig\u00fc(r)i antighe, lig\u00e0e ai Ing\u00e0uni, ch'i se estend\u00e9van fin asc\u00ec inte l'entrut\u00e8ra de val\u00e0e vix\u00ecne. Sti chi i vegnen pe(r)\u00f2 scacci\u00e0i da l'avans\u00e2 rumana avegn\u00fca aturnu au 180 a.C. Doppu l'Impeu Ruman asc\u00ec u teritoiu du Burghettu l'\u00e8 st\u00e0u interessau dae invaxu\u00ec di barbari, cun duminasiu\u00ec Longobarde e di\u00a0Franchi. Intu periudu carulingiu u l'\u00e9a pas\u00e0u assemme ai atri paixi du funduvalle sutta u\u00a0Cuntadu de Arbenga\u00a0e, anc\u00f9a doppu, intu periudu sucesc\u00ecvu, sutta aa\u00a0Marca Arduinica\u00a0inse(r)\u00ecu inta gi\u00fc(r)isdisiun du cumit\u00e0u arbenganese.\nA primma citasi\u00f9n de l'abit\u00e0u, inta pusisi\u00f9n che cunuscemmu anc\u00f6i, a se(r)\u00e9va rizal\u00e8nte au XIII seculu cun u nomme de \"Rantium ad Plebem\",poi divegn\u00fcu \"Rancio\". A denuminasi\u00f9n lig\u00fc(r)e pe(r)\u00f2 a p\u00f2 esse f\u00e0 rizal\u00ec au numme \"panciu\", che antigamente u vux\u00e9va d\u00ec \"dif\u00e9za\". Quande a se v\u00e0 a desf\u00e0 a Marca Arduinica u cuntrollu in sce u feudu lucale u p\u00e0ssa ai marchexi de Clavesana, cuntempuranea a sta duminasi\u00f9n chi a l'\u00e8 rizal\u00e8nte a custrusi\u00f9n de in castellu furtific\u00e0u, prubabilmente p\u00e9 fren\u00e0 e vulunt\u00e0i de espansci\u00f9n du lib\u00e9u cum\u00fcn de Arbenga, ma asc\u00ec p\u00e9 evit\u00e0 e incursci\u00f9n di Sarac\u00e9n, a part\u00ec dau X seculu.\nAturnu au 1233, cun u rafursam\u00e8ntu du cuntrollu zenese in scia C\u00eave a pupulasi\u00f9n de Ransu a partecipa a l'incrementu da demugraf\u00eca du n\u00f6vu burgu cev\u00e9se, cumme u l'avegn\u00ecva cun e autre pupulasi\u00f9n arusc\u00ecne de l'epuca.\nI Clavesana, cusc\u00ec intu 1355 i d\u00e0n in pursi\u00f9n du terit\u00f2iu de Ransu ai Del Carretto, mentre a parte restante a vegne sed\u00fca aa Rep\u00fcbbrica de Zena, che pe\u00f2 a v\u00e0 a inistr\u00e0 u pa\u00ecse pe v\u00eca du marchese Emanuele de Clavesana. Doppu i suceddan n\u00f6vi scuntri, fra e fam\u00ece de S\u00e9va, Del Carretto e Clavesana p\u00e9 i pusedim\u00e9nti inta bassa val\u00e0, cun l'interventu intu 1386 du d\u00f9xe de Zena Antoniotto Adorno. Che u spartisce u feudu cun i Del Carretto p\u00e9 in quartu. Ransu u divegne pe\u00f2 zenese a t\u00fctti i ef\u00e8tti sulu intu 1393. D\u00fcante l'aministrasi\u00f9n diretta di zenesi Ransu u v\u00e0 a fa parte, cumme p\u00e9 i \u00e0tri burghi da val\u00e0, du capitan\u00e0u da C\u00eave. A situasi\u00f9n a cangia in moddu sustansi\u00e0le quande u 'r\u00ecva l'esercitu frans\u00e9se, guid\u00e0u da Napule\u00f9n Bunaparte.\nU terit\u00f2iu cum\u00fcn\u00e0le u entra dunca a fa p\u00e0rte da Rep\u00fcbbrica Lig\u00fce (divegne duca sede de in cantun, cun asc\u00ec i burghi da media v\u00e0lle primma, poi desf\u00e0u e sciurb\u00ecu da quellu cev\u00e9se), smembr\u00e0 intu 1802, quande i terit\u00f2i cunquist\u00e0i i v\u00e0n a f\u00e0 parte de l'Impeu Fransese, sutta u Dipartimentu Munen\u00f6tte. Cun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse(r)\u00ecu inta pruvinsa de Impeia. I \u00fcrtimi cangiam\u00e8nti teritui\u00e0li sub\u00eci i sun rizal\u00e8nri au 1928, difatti i terit\u00f2i de Ransu e \u00c0uguia i vegnan pi\u00e0i dau cum\u00fcn di Burghettu e ricustitu\u00eci sulu intu 1947, in \u00e0nnu doppu custitusi\u00f9n da n\u00f6va Rep\u00fcbbrica Italiana.\nAbitanti.\nMinu(r)\u00e0nse fur\u00e8ste.\nSegundu u ISTAT, au 31 dexembre 2019, a Ransu i ghe sun 73 rexidenti fur\u00e8sti.\nP\u00f2sti de interesse.\nArchitet\u00fce religiuse.\nA livellu religi\u00f9su u terit\u00f2iu de R\u00e0nsu u l'\u00e8 div\u00ecsu in 2 parocchie, quella da Sunta e de S. Dun\u00e0u a Bas\u00e9(r)ega e quella de S. Bernardu (a A Costa de Bas\u00e9(r)ega).\nG\u00e9xe.\n\u2022 G\u00e9xa da parocchia de San Dun\u00e0u, a se tr\u00f6va inta burg\u00e0 de Costa Par\u00f2cchia. De ci\u00e0nta bar\u00f2cca a cunta s\u00e9i at\u00e0i tut\u00e0li, ci\u00fc in impurtante du Cristu in Cr\u00f9xe. Fin au 1964 u l'\u00e9a sede de l'ufissiu luc\u00e0le da diocexi de Arbenga e Impeia a \u00f2pea de Orazio De Ferrari.\n\u2022 G\u00e9xa de San Pantaleu a se tr\u00f6va intu Burgu de Ransu. Custru\u00eca intu XV seculu in sce ina ci\u00e0nta z\u00e0 exist\u00e9nte, de st\u00ecle rumanicu, prubabilmente du XI seculu. Chi a l'\u00e8 cunserv\u00e0 in p\u00e0a d'at\u00e0 dipinta da Zorzu Gu\u00eedu de Ransu du 1554, c'u l'ha asc\u00ec dip\u00ecntu e decur\u00e0u u portegu da g\u00e9xa, ass\u00e8mme aa sc\u00f6a di Lapicidi S\u00e9nu(r)a.\n\u2022 Uat\u00f2iu da Madonna de Vigne, intu Burgu de Ransu, u cunserva a p\u00e0a d'at\u00e0 dipinta da Zorzu Gu\u00eedu, realis\u00e0u intu 1544.\n\u2022 G\u00e9xa da parocchia da Sunta, se tr\u00f6va inta frasi\u00f9n de Bas\u00e9(r)ega, edific\u00e0 intu XV seculu, a g'ha in purt\u00e0 e di dipinti de P\u00e9u Gu\u00eedu de R\u00e0nsu, p\u00e0e de Zorzu, du XVI seculu.\n\u2022 G\u00e9xa parucchi\u00e0le de San Benardu a A Costa de Base(r)ega, custru\u00eca fra u 1618 e u 1628.\n\u2022 Uat\u00f2iu da Nostra Scignua da Neve, u se te\u00f6va a Costa Base(r)ega, vixin aa par\u00f2cchia.\n\u2022 Gex\u00e9tta de San P\u00e9u inta burg\u00e0 de Faudu.\n\u2022 Capeletta de San Bertum\u00e9 inta burg\u00e0 de Fantin\u00f9n, restaur\u00e0 intu 2007.\n\u2022 Uat\u00f2iu de l'Imacul\u00e0 Cuncesci\u00f9n, custru\u00ecu intu 1755, grassie aa vulunt\u00e0i da pupulasi\u00f9n da burg\u00e0.\nCast\u00e9llu.\nP\u00e9 evit\u00e0 e incursi\u00f9i di Pir\u00e0tti Sa(r)ac\u00e9i a pupulasi\u00f9n luc\u00e0le at\u00f9rnu a l'\u00e0nnu M\u00eclle a l'ax\u00e9va edific\u00e0u in primmu scistemma de dif\u00e9sa, poi increment\u00e0u dai marchesi de Clavesana, chi i l'axevan culeg\u00e0u cun quellu de \u00c0quila, anc\u00f6i pe\u00f2 i se ponan vegghe sulu pochi resti de sta furtificasi\u00f9n chi.\nEcunum\u00eca.\nL'ecunumia du paise a l'\u00e8 baz\u00e0 in sce l'agricult\u00fca, svilup\u00e0 a cultivasiun de l'u(r)ivu tagiascu e a prudusiun de \u00f6(r)iu e u(r)ive da m\u00e9nsa. Dif\u00fcza asc\u00ec curtivasiun inte vigne, pregi\u00e0u infattu u pigau de prudusi\u00f9n luc\u00e0le.\nCult\u00fca.\nDialettu de Ransu.\nU dialettu parl\u00e0u a Ransu u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia, leg\u00e0 stuicam\u00e8nte a Arbenga, ma asc\u00ec a a sit\u00e0i de Impeia.\nEnugastrunum\u00eca.\nE tradisi\u00f9i leg\u00e0e aa cux\u00ecna e sun diferenti, nu mancan sulitamente u cun\u00ecu aa lig\u00fce, i ravi\u00f6i, a buridda, e l\u00fcmasse e asc\u00ec u p\u00e0n fr\u00ectu. De lungu sti piatti tipici i se tr\u00f6van abin\u00e0i cun u vin pig\u00e0u, ma asc\u00ec l'\u00f6iu e l'\u00e0ggiu i sun b\u00e9n cunusci\u00fci.\nPersune culeg\u00e0e a Ransu.\nP\u00e9u e Zorzu Gu\u00eedu da Ransu, espunenti de \u00fcna de fam\u00ece ci\u00fc impurtanti du cum\u00fcn, sun fam\u00f9si p\u00e9 av\u00e9 afresc\u00e0u a magiur\u00e0nsa de g\u00e9xe da val\u00e0 de l'Aroscia, ma asc\u00ec a Arbenga e Impeia, tantu che a v\u00e9lli u l'\u00e8 dedic\u00e0u u percursu muse\u00e0le du pa\u00ecse, upeat\u00ecvu a Bas\u00e9(r)ega e Ransu.\nFeste e f\u00e9e.\n\u2022 A festa di Ciappag\u00f2tti, a se tegne aa Pro loco de Ransu cun m\u00fcxica dau v\u00ecvu e roba da mangi\u00e0, a se tegne u f\u00ecn da setem\u00e0na primma de Nat\u00e0le.\n\u2022 Presepiu vivente, u se tegne intu Burgu de Ransu aa vigilia de Nat\u00e0le.\n\u2022 E R\u00fcst\u00ece, castagn\u00e0 de l'autunnu, cun e castagne f\u00e0e c\u00f6xe p\u00e9 e v\u00ece du pa\u00ecse.\n\u2022 F\u00e9a du primmu de m\u00e0zzu, cun mercat\u00ecn e bancarelle p\u00e9 e vie de Ransu.\n\u2022 U Rumpe pign\u00e0tta p\u00e9 Carlev\u00e0, dedic\u00e0u ai mat\u00e9tti e urganis\u00e0u da a Pro Loco.\n\u2022 Festa patrun\u00e0le, ai 7 d'a\u00f9stu, dedic\u00e0 a San Dun\u00e0u.\nVie de cum\u00fcnicasi\u00f9n.\nU terit\u00f2iu de Ransu u l'\u00e8 travers\u00e0u da a Stradda Nasiun\u00e0e 453 da val\u00e0 de l'Ar\u00f2scia, che permette u culegamentu cun Casan\u00f6va, Unsu e Utuv\u00e9 versu levante e U Burghettu versu pun\u00e9nte. Impurtanti asc\u00ec e stradde pruvins\u00e0li, cumme quella che culega Ransu cun \u00c0quila (SP 14), cun asc\u00ec a Stradda Pruvins\u00e0le 78, \nche p\u00e0ssa p\u00e9 Costa Base(r)ega, versu \u00d9nsu e \u00c0quila."}
{"id": "1668", "revid": "10132", "url": "https://lij.wikipedia.org/wiki?curid=1668", "title": "Prebuna", "text": "Prebuna o l'\u00e8 un com\u00f9n inta Provinsa de Imperia."}
{"id": "1669", "revid": "12052", "url": "https://lij.wikipedia.org/wiki?curid=1669", "title": "Carpaxe", "text": "Carpaxe (\"Carpasio\" in Italian) o l'\u00e8a 'n com\u00fcne da Liguria con 'na popolassion de 154 abitanti (2011). O l'\u00e9 st\u00e6to un\u00eeo a Montaoto into 2018 pe form\u00e2 in s\u00f4lo com\u00fcne, Montaoto Carpaxe.\nGi\u00f6graf\u00eea.\nCarpaxe o se tr\u00eauva inta Provinsa de Imperia."}
{"id": "1670", "revid": "10132", "url": "https://lij.wikipedia.org/wiki?curid=1670", "title": "L'Isora", "text": "L'Isora o l'\u00e8 'n com\u00f9n inta Provinsa de Imperia. O gh'\u00e0 685 abitanti (a-i 30 de z\u00f9gno do 2019)"}
{"id": "1671", "revid": "9894", "url": "https://lij.wikipedia.org/wiki?curid=1671", "title": "Preinaudu", "text": "P\u0213ei\u00f1audu (in italian Perinaldo, de cheli i dixe \"Preinoudo\" o asc\u00ec \"Prein\u00f3ud\", ch'u p\u00e2 ascaixi pruvenz\u00e2, pe\u0213o i p\u0213ei\u00f1audenchi i dixe t\u00fctti \"P\u0213ei\u00f1audu\") u l'\u00e8 in pa\u00ecse de 870 abitanti ch'u fa com\u00fc\u00f1 int'a provinsa de Impe\u0213ia in Lig\u00fc\u0213ia.\nDialettu.\nL\u00ec se pa\u0213la i\u00f1 dialettu ciamau preinaudencu, ch'u l'\u00e8 vixin a chelu de Ventemiglia, i son t\u00fctti d\u00fci ru Ponente, cusc\u00ec i l'han cose in com\u00fc\u00f1a, cume a \"\u0213\" ch'a se ciama in IPA \"Approssimante alveolare\". Per\u00f2 u l'ha asc\u00ec e stranesse. U l'ha i\u00f1a \"n\", ch'a se ciama \"Nasale retroflessa\", che scrivemu \"\u00f1\". Da l'est\u00e0e 2020 gh'\u00e8 in di\u00e7iona\u0213iu de p\u00f4le ru paise f\u00e0u da d\u00fci zuvini ru paise.\nGe\u00f2grafia.\nU l'\u00e8 scitu\u00e0u i\u00f1t'a Provinsa de Impe\u0213ia, i\u00f1t'u inseme de culi\u00f1e ch'u parte dai monti Caggiu e Bign\u00f2n, i\u00f1t'u megiu ri to\u0213enti Verb\u00f9n sutte e Me\u0213dansu suvre.\nSto\u0213ia.\nI st\u00f3\u0213ici i dixe ch'u paise u l'\u00e8 n\u00e0u ve\u0213su l'annu 1000, pe\u0213ch\u00e9 u-u vur\u00eda u conte Rinaldo de Ventemiglia. U pu\u0213ia ess\u00ea pe\u0213 lo ch'u nume u ven da \"Podium Rainaldi\", u p\u00fcggiu de Rinaldo. De ch\u00e9li i dixe asc\u00ec ch'i abitanti ra Villa ru Gi\u00fcncu (ch'a l'eia vix\u00ecn a Santa Gi\u00fcsta, pe\u0213o adessu a nu gh'\u00e8 ci\u00f9, pe\u0213ch\u00e8 a l'\u00e8 st\u00e2 br\u00fcxi\u00e0a) i se sun arecamp\u00e0i a P\u0213ei\u00f1audu candu i saracin i l'han attacc\u00e1a.\nI\u00f1t'u 1164 u conte de Ventemiglia Guidone Guerra u l'ha d\u00ectu ch'u l'ave\u0213\u00eca a\u00ee\u00e0u u vescov\u00f4 de Nizza in caixu de g\u00e0i, e cume garan\u00e7ia u l'ha d\u00e0u ri p\u0213ei\u00f1audenchi: u v\u00f6 d\u00ee che P\u0213ei\u00f1audu u gh'eia gi\u00e0 inte si anni; ru 1220 u faix\u00eca gi\u00e0 i\u00f1 com\u00fcn e u l'av\u00eca ri consoli, int'e gherre che Ventemiglia a faix\u00eca cuntre Zena e u Sacro Imp\u00eao Roman.\nPoi i conti de Ventemiglia i son ven\u00fci in p\u00f4cu ci\u00fc deren\u00e0i, e i han lasci\u00e0u a ma\u0213i\u00f1a a-a Rep\u00f9brica de Zena. Cusc\u00ec P\u0213ei\u00f1audu da u conte Oberto de Ventemiglia u l'\u00e8 and\u00e0u a fen\u00ee sutte u zeneize Fulcone da Castello (1228); e \u00e7u l\u00ec u l'ha vend\u00fcu u pa\u00ecze a Zaccaria de Castro (1251). Ru 1288 Oberto Do\u0213ia u l'ha acat\u00e0u Dussaiga cun i paesi vix\u00ecn, Vrig\u00e0, L'Isora e P\u0213ei\u00f1audu; cusc\u00ec u l'\u00e8 ven\u00fcu u primu Marchese de Dussaiga. U l'\u00e8 pe\u0213 lo che de l\u00ec a pochi anni a P\u0213ei\u00f1audu a ghe sun st\u00e0e ratelle cun i Grimaldi de M\u00f9negu: eli, chi l'eia ghe\u0213fi, i se son r\u00fcs\u00e0i cun i Do\u0213ia de Dussaiga, chi l'eia ghibellini. Inte \u00e7i anni a P\u0213ei\u00f1audu i c\u00fcbi (i caruggi ru pa\u00ecse) i l'eia ciam\u00e0i \"Ciapaghe\u0213fi\", pe\u0213ch'i sbu\u00ecva e i faix\u00eca pe\u0213d\u00ea i nemighi inte u pa\u00ecse. I se son r\u00fcsai fin ru 1491, candu in ri Do\u0213ia, Luca, u s'\u00e8 marri\u00e0u cun ina ri Grimaldi, Francesca.\nI se son torn\u00e0i a r\u00fcs\u00e2sse int'u 1523, candu B\u00e6rtom\u00ea Do\u0213ia u l'ha ama\u00e7\u00e0u u ba\u0213ba ra m\u00e0\u0213e, Lucian I de Mu\u00f1egu. Pe\u0213\u00f2 P\u0213ei\u00f1audu u l'ha dumand\u00e0u defeiza a u duca Carlu III de Savoia e, cun i casteli vix\u00ecn, u l'\u00e8 fen\u00ecu int'e e ma\u00f1e ra Savoia int'u 1524.\nGi\u00fcliu Do\u0213ia ru 1580 inseme a i P\u0213ei\u00f1audenchi u l'ha scr\u00edtu ri stat\u00fcti com\u00fc\u00f1it\u00e0r\u00ee inte 169 art\u00eccoli, t\u00fctti canti a reu in v\u00fclg\u00e2 (dialettu). I so\u00f1 de cheli ci\u00fc antighi e importanti de t\u00fctta a z\u00f3\u00f1a.\nInt'u 1625 i castelli ri Do\u0213ia i sun and\u00e0i in gherra inseme a u duca de Savoia cuntra a Repubrica de Zena, pe\u0213\u00f2 a a fin i l'han a\u00ee\u00e0u a Repubrica andendu cuntra i amighi. Cusc\u00ec u duca u s'\u00e8 pigli\u00e0u i castelli fin a u 1652, candu u segn\u00fb de Dussaiga u s'\u00e8 consegn\u00e0u a u duca, ch'u l'ha f\u00e0u marchese. A P\u0213ei\u00f1audu t\u00fctte e famiglie e han firm\u00e0u u 10 ot\u00f9bre a consegna ru paise.\nInt'u 1640 i fr\u00e0i francesc\u00e0i i son ven\u00fci e i l'han m\u00fc\u0213\u00e0u in conventu vix\u00ecn a-a geixia de San Sebastian: i son st\u00e0i impo\u0213tanti pe\u0213ch'i l'han scangi\u00e0u i ulivi olivastri cun cheli de Taggia.\nInt'u 1672 Zena e Savoia i se son tu\u0213na r\u00fcs\u00e0e, e P\u0213ei\u00f1audu, ch'u l'eia in castellu ru duca, u l'\u00e8 stau attacc\u00e0u u 28 de av\u00f9stu da i soldati ra Corsega. Veniendu da a veglia geixia de San Sebastian i se sun messi da t\u00fctte e pa\u0213ti a reu, cuvr\u00e8ndu da f\u00f6\u0213a u castellu, e, dopo ina lunga rexisten\u00e7a da pa\u0213te ri p\u0213ei\u00f1audenchi, i han f\u00e0u car\u00e2 e mu\u0213e e i sun intr\u00e0i. Drente i han ammass\u00e0u pa\u0213te ru paise e i han br\u00fcxi\u00e0u tanti pap\u00e8i, ch'a\u00f9 i nu se p\u00f6n ci\u00fc ripigli\u00e2. \u00c7i pap\u00e8i i l'eia e fonti ra pa\u0213te megli\u00f6 ra sto\u0213ia p\u0213ei\u00f1audenca. Sutte a Savoia P\u0213ei\u00f1audu u l'eia int'a provin\u00e7a de Nissa int'u 1723 e sutte Sesp\u00eallu int'u 1729.\nI son ven\u00fci i fran\u00e7esi con Napolion Bonaparte e u so generale Andrea Massena int'u 1793, i sun st\u00e0i int'u Castellu Maraldi e int'u pala\u00e7u Allave\u00f1a. E P\u0213ei\u00f1audu u s'\u00e8 pigli\u00e0u u postu de Dussaiga de capoluogo ru cant\u00f9n, pe\u0213\u00f2 u l'eia sutte Mentun int'u distrettu de Arpi Marittime. Ma int'u 1805, sutte l'impe\u0213u de Napolion u l'\u00e8 pass\u00e0u sutte Sanremu, e cun u Congresso de Vienna u l'\u00e8 ven\u00fcu tu\u0213na int'a contea de Nissa\nU restu ra sto\u0213ia de P\u0213ei\u00f1audu u l'\u00e8 ci\u00f9 fe\u0213ma e va der\u00ea a ch\u00e9la de Dussaiga e ri com\u00fcni vix\u00ecn. Importanti i sun st\u00e0i u scendegu Emilio Croesi e u preve Monsignor Antonio Rossi, ch'i l'eia i protagonisti int'u paise ru secundu dopughera. A\u00f9 u l'\u00e8 int'a provin\u00e7a de Impe\u0213ia e u l'ha f\u00e0u pa\u0213te ra Com\u00fcnit\u00e0 montana Intemelia.\nP\u00f2sti de interesse.\nU \u00e7entru ru paise u l'\u00e8 t\u00fcttu in grandu \u00e7entru sto\u0213icu: se p\u00f6 v\u00ea a geixia de San Nicolau cun e veglie c\u00e0e ru paise ch'i l'eia ina v\u00f4ta m\u00fc\u0213i pe\u0213 dif\u00e8nd\u00ease dai sarac\u00ecn e c\u00fcbi pe\u0213 ciap\u00e2 i ghe\u0213fi ch'i andava cuntra u paise ch'u l'eia ghibell\u00ecn. Vixin a P\u0213ei\u00f1audu gh'\u00e8 a veglia geixa de Santa Gi\u00fcsta unde gh'han trov\u00e0u s\u00f4di romani. Ghe sun tante geixe vix\u00ecn a u paise, cume a Madonna ra Visitasi\u00f9n, San Ba\u0213tomei e a rutta geixa de San B\u0213anca\u0213du. Int'a com\u00fc\u00f1a, ch'ina v\u00f4ta l'eia in conv\u00e8ntu de fr\u00e0i francescani, gh'\u00e8 in osse\u0213vato\u0213iu pe\u0213 v\u00ea e stelle.\nAsc\u00ec f\u00f6\u0213a da u paise gh'\u00e8 tante cose da f\u00e2: vixin a ghe sun i monti Caggiu, Bign\u00f2n, a torre de A\u0213pixela, unde Cassini u ga\u0213dava e stelle. I nu sun l\u00fcgni asc\u00ec i monti Toraggiu, Ceppu e Abelliu, in'ta provin\u00e7a de A Rocheta.\nEconomia.\nCume suvente u l'\u00e8 per i paesi ru Mediterraneo, a P\u0213ei\u00f1audu se fan tantu \u00f6\u0213iu e vin, u l'\u00e8 ciam\u00e0u u \"Paise ru \u00f6\u0213iu\". Ghe piglia asc\u00ec e sci\u00f9\u0213e: ina v\u00f4ta intu XX secolo a l'\u00e8 st\u00e0a dive\u0213ta ina cooperativa pe\u0213 e sci\u00f9\u0213e. Au pe\u0213\u00f2 a ci\u00fc granda riso\u0213sa pe\u0213 u paise u l'\u00e8 u tu\u0213ismu.\nCult\u00f9\u0213a.\nP\u0213ei\u00f1audu u l'\u00e8 famusu pe\u0213ch\u00e9 ghe sun n\u00e0i aic\u00fci ommi impo\u0213tanti, cume Giu\u00e0n Dume\u00f1egu Cassini e Giac\u00f4 P\u00ecppu Maraldi.\nFeste e f\u00ebe.\nIna v\u00f4ta, se pa\u0213la de prima ru Con\u00e7iliu Ecumenicu II, gh'eia ina festa au mese: u nu l'\u00e8 ci\u00fc cusc\u00ec."}
{"id": "1672", "revid": "10132", "url": "https://lij.wikipedia.org/wiki?curid=1672", "title": "O Castell\u00e2", "text": "O Castell\u00e2 o l'\u00e8 'u\u00ecn com\u00f9n nta Provinsa de Imperia"}
{"id": "1673", "revid": "10132", "url": "https://lij.wikipedia.org/wiki?curid=1673", "title": "Cair\u00f2nega", "text": "Cair\u00f2nega (\"Caravonica\" in Italian) o l'\u00e8 'n com\u00fcne da Liguria. Cair\u00f2nega o s'atreuva inta Provinsa de Imperia.\nGe\u00f2grafia.\nO l'\u00e8 'n com\u00fcne con 'na popolassion de 300 abitanti (2011)."}
{"id": "1674", "revid": "10132", "url": "https://lij.wikipedia.org/wiki?curid=1674", "title": "Camporosso", "text": "Canpor\u00f3sso (\"Camporosso\" in Italian) l'\u00e8 'n com\u00fcne da Liguria. Canpor\u00f3sso o se tr\u00eauva inta Provinsa de Imperia.\nGi\u00f6graf\u00eea.\nCanpor\u00f3sso o gha 'na popolassion de 5.427 abitanti (2011)."}
{"id": "1675", "revid": "10132", "url": "https://lij.wikipedia.org/wiki?curid=1675", "title": "Cexi", "text": "Cexi (\"Cesio\" in Italian) l'\u00e8 un com\u00fcne da Liguria con 'na popolassion de 281 abitanti (2011).\nGe\u00f2grafia.\nInta Provinsa de Imperia."}
{"id": "1676", "revid": "89", "url": "https://lij.wikipedia.org/wiki?curid=1676", "title": "S\u00earvu", "text": "S\u00earvu (\"S\u00e9u\" asc\u00ec, \"O \u00c7ervo\" in zene\u015be, \"Cervo\" in itali\u00e0n) a l'\u00e8 ina cum\u00fcna inta Pruvinsa de Inpeia, ch'a cunta 1 149 abit\u00e0nti (d\u00e2iti agiurn\u00e2i au 2019).\nGeugrafia.\nU terit\u00f2iu da cum\u00fcna de S\u00earvu se tr\u00f6va in ta parte ci\u00fc a lev\u00e0nte da Pruvinsa, u pa\u00ec\u015be u l'\u00e8 bagn\u00e2u dau M\u00e2 Lig\u00fcre e u so entrut\u00e8ra u fa parte de valli du Merula, du Steria e p\u00e9 in t\u00f2ccu asc\u00ec de quella du Evignu, in\u00e2nsi ci\u00fc vixin au burgu u se tr\u00f6va s-cium\u00e2ia d\u00eeta du S\u00earvu. Insemme ai \u00e2utre cum\u00fcne vix\u00ecne u fa p\u00e0rte du Gurfu de Dian.\nU sentru du pa\u00ec\u015be u g'ha a particularit\u00e2i de truv\u00e2se in pu\u015bisi\u00f9n ci\u00fc a munte da ma\u00ecna, e prisipali c\u00f2lle pre\u015benti e sun quelle du S\u00earvu (324 m) e du Castelar\u00e9u (211 m).\nCunf\u00ecn.\nA sit\u00e0e a l'\u00e8 furm\u00e2 dau sulu S\u00earvu, p\u00e9 in estensci\u00f9n de squ\u00e2xi 3,59 km2, a cunf\u00ecna cun i terit\u00f2i de San Bertum\u00ea e de And\u00f6a, in Pruvinsa de Savuna.\nStoia.\nUrigine du n\u00f2mme.\nU nomme du pai\u015be u l'\u00e8 dunca da riscuntr\u00e0 in ta ra\u00ecxe lat\u00ecna de \"servum\", cun u scignific\u00e2u de \"s-ci\u00e0vu\", poi mudific\u00e2u in epuca mediev\u00e0le (aturnu au Sinquesentu) e divegn\u00fcu in itali\u00e0n \"Cervo\", lucalmente a l'\u00e8 d\u00f6v\u00f6\u00e2 dai v\u00e9ggi nu sulu a parolla S\u00earvu, ma asc\u00ec \"S\u00e9u\" p\u00e9 indic\u00e2 a sit\u00e0e .\nEpuca rumana.\nE primme testimuni\u00e0nse in sc\u00e9 l'abit\u00e2u e sun da ritruv\u00e0 z\u00e0 inte l'epuca Rumana, cun a custrusi\u00f9n de primme c\u00e0 aturnu a 'na \"mansio\", stasiun de c\u00e0ngiu longu a Via Julia Augusta, foscia cistru\u00eca chi propiu grassie aa pre\u015bensa de c\u00e2rche funte nat\u00fc\u00e2le e de in apr\u00f2du li vix\u00ecn, difatti a l'\u00e8 st\u00e2ita truv\u00e0 ina stele du I seculu d.C. in ta strut\u00fca da g\u00e9xa de San Nicola, in tenpu dedic\u00e2 a San \u015aor\u015bu. Segundu \u00e2utre funti pe\u00f2 p\u00e9 a s\u00f2 cunfurmasi\u00f9n favuevule a \u015bona a saj\u00e9va \u015ba st\u00e2ita frequent\u00e0 dai Lig\u00fcri Ingauni, fin aa scunfitta in tu 181 a.C.\nEpuca mediev\u00e2le.\nTermin\u00e2 l'\u00e8speri\u00e9nsa de l'Inp\u00e9u Rum\u00e0n u se v\u00e8rbe in periudu de svil\u00fcppu p\u00e9 u burgu, tuc\u00e0u sulu i minima parte dae incursci\u00f9i di barbari primma e di sarecen doppu (fra i vista a pusisi\u00f9n furtemente difendibile e prut\u00e9\u015b\u00fca daa s\u00e9ie de r\u00f2cche au ri\u00f9ndu. P\u00e9 in br\u00e9ve per\u00ecudu u v\u00e0 sutta ai bi\u015bant\u00ecn, in ta cusc\u00ec d\u00eeta \"Marittima Italorum\".\nSucescivamente, a part\u00ec dau 950 u cum\u00fcne u va a f\u00e0 parte di pusedimenti di march\u00e9\u015bi de Clave\u015bana, che ereditan u feudu dai veggi pusedimenti da Marca Arduinica (dunde difatti u fax\u00e9va parte du Cumit\u00e2u de Arbenga) grassie au predeces\u00f9 Bunifassiu du Vastu. Sutta a sti chi a cumensa a furtificasi\u00f9n de l'abit\u00e2u, che \u015b\u00e0 dau 1000 u vegne mensciun\u00e2u cun ina s\u00f2 m\u00fc\u00e0ja de dif\u00e9\u015ba. \nSai\u00e0n poi i march\u00e9\u015bi in pers\u00f9na a d\u00e0 u cuntr\u00f2llu du pa\u00ec\u015be aa cum\u00fcna franca de Di\u00e0n in tu 1172, au qu\u00e0le duminiu a pupulasi\u00f9n serv\u00e9\u015be se riv\u00f2ta aturnu au 1204, autuguvernanduse cumme cum\u00fcna e dumandandu poi a prutesi\u00f9n aa Rep\u00fcbbrica de \u015aena. \nIn te stu moddu chi i \u015ben\u00e9\u015bi i v\u00e0n a cuncedde c\u00e2rche tenpu d\u00f2ppu u cuntr\u00f2llu de S\u00earvu ai cavalieri de l'urdine de Malta in tu 1330, che pe\u00f2 doppu in \u00e0nnu i van a v\u00e9nde i diritti aa fam\u00eca di D\u00f4ia, cun u mach\u00e9\u015be Lazzaro. \nU duminiu u se interunpe doppu p\u00f2cu, a c\u00e0u\u015ba da cunquista di Del Carretto, legittimi discendenti da fam\u00eca Clave\u015bana, grassie a l'op\u00e9a de Enrico che mantegn\u00ef\u00e0 u feudu fin au 1384, \u00e0nnu du riturnu du burgu inte l'orbita \u015ben\u00e9\u015be. Turna suttu sta chi S\u00earvu u sci\u00f2rte a utegn\u00ec ina n\u00f6va furma de autunum\u00eca, cun a cuncesci\u00f9n de pur\u00e9 el\u00e9\u015b\u015be diretamente in cuns\u00e9ju sitad\u00ecn e in propiu pudest\u00e0.\nEpuca muderna.\nCun u seculu XVI a sitad\u00ecna a d\u00e9ve anc\u00f9 pat\u00ec ina s\u00e9ie de invaxi\u00f9i t\u00fcrche, che v\u00e0n ci\u00fc votte a sbarc\u00e0 inte c\u00f2ste da Riv\u00eaa de Punente armenu fin au 1571, (\u00e0nnu da batt\u00e0ja de Lepantu) atr\u00e0tti asc\u00ec dae r\u00f2tte cumerci\u00e0li che chi e tranxitavan, vistu che i pescat\u00f9i luc\u00e0li i s'\u00e9an speciali\u015b\u00e2i in ta racolta du cu\u00e0llu, cun ligammi versu a Corsega e a Sardegna, e in ta prudusi\u00f9n de l'\u00f6iu.\nCun a ca\u00fctta da Rep\u00fcbbrica de S\u00e9na a seguitu de l'invax\u00f9n fransese du 1797 u pa\u00ec\u015be \u00e9ntra a f\u00e0 parte da Rep\u00fcbbrica Ligure, inser\u00ecu inisialmente in tu dipartimentu du C\u00e0ppu V\u00e9rdu (cun sentru diret\u00ecvu a Di\u00e0n), diventandu s\u00e9de du luc\u00e0le V cant\u00f9n fin a l'\u00e0nnu 1798, poi sciurb\u00ecu in ta Circuscrisi\u00f9n de Au\u00ecve, cun sede a In\u00e9ia, e da l\u00ec an\u00e9ssu a a l'Inp\u00e9u Franse\u015be s\u00f9tta Napule\u00f9n Bunap\u00e0rte.\nCun u cungressu de Vienna du 1814 e a restaurasi\u00f9n u vegne inglub\u00e0u inti dumini du Regnu de Sardegna, faxendu parte du sircund\u00e2iu du Portu da Pruvinsa de \u015aena (mandamentu de Dian) dau 1861 in qu\u00e9lli du Regnu de l'Italia, divegn\u00fcu doppu a Segunda Gu\u00e8ra Mundi\u00e0 a Rep\u00fcbbrica italiana.\nA m\u00fcnisipalit\u00e0e d'anc\u00f6i a l'\u00e8 st\u00e2ita istitu\u00eea in te l'\u00e0nnu 1925, doppu \u00e9sse and\u00e0 a f\u00e0 parte da cum\u00fcna da Maina de Di\u00e0n a part\u00ec dau 1923.\nDifatti dau 6 de dex\u00e8nbre de c\u00f6ll'\u00e0nnu l'\u00e9an st\u00e2ite supresse e acurp\u00e2e asc\u00ec e cum\u00fcne de San Bertum\u00ea e da V\u00eclla, cun u terit\u00f2iu de sti dui pa\u00ec\u015bi ricustitu\u00eeu in m\u00f2ddu indipendente sulu in tu 1947, quande u vegne destac\u00e2u daa cum\u00fcna serv\u00e9\u015be, propiu p\u00e9 sta mutivasi\u00f9n chi San Bertum\u00ea u l'\u00e0x\u00e9va mantegn\u00fcu a denuminasi\u00f9n ufisi\u00e2le de San Bertum\u00ea du S\u00earvu.\nAbit\u00e0nti.\nMinu\u00e2nse fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2019, i sitad\u00ecn fur\u00e8sti a S\u00earvu i sun .\nP\u00f2sti de interesse.\nArchitet\u00fce milit\u00e0ri.\nL'intregu burgu du S\u00earvu u l'\u00e8 strutt\u00fcr\u00e2u cun funsi\u00f9i de dif\u00e9\u015ba. Chi u s\u00e9 p\u00f6nan vegghe anc\u00f9 e t\u00f9ri de avistamentu d\u00f6v\u00f6\u00e2e cuntru e invax\u00f9i t\u00fcrche e asc\u00ec e ant\u00ecghe m\u00fcaje dunde se tr\u00f6van e p\u00f2rte de acessu au pa\u00ec\u015be, ciam\u00e2e de Santa Cate\u00ecna (a n\u00f2rd-est), da Canarda (a sud-est), da Ma\u00ecna (a sud-ovest, a\u00f9 div\u00ec\u015ba fra u varcu da Maina e de San Nicola), ci\u00fc u Varcu de Biund\u00e0u, avertu in epuca sucesc\u00ecva p\u00e9 rende ci\u00fc fassile l'acessu aa pupulais\u00f9n.\nU Castellu di Clave\u015bana.\nIntegr\u00e2u inta strut\u00fca du pa\u00ec\u015be se tr\u00f6va u Castellu ti\u00e2u sci\u00fc daa fam\u00eca di Clavesana a part\u00ec dau XIII seculu, in scia b\u00e0\u015be de ina presedente ture de stile rumanicu, u l'\u00e0 da senpre funsiun\u00e2u cumme furtessa p\u00e9 u burgu de S\u00earvu, inti seculi pass\u00e2i u l'\u00e0 vistu ci\u00fc c\u00e0ngi e funsi\u00f9i, vegne dunca d\u00f6v\u00f6\u00e2u primma cumme uat\u00f4iu dedic\u00e2u a San Giu\u00e0n e doppu cumme uspe\u00e0.\nArchitet\u00fce religi\u00f9\u015be.\nEclexiaticam\u00e8nte u terit\u00f2iu de S\u00earvu u fa p\u00e0rte da diocexi de Arbenga-Inpeia, e g\u00eaxe pres\u00e8nti inta cum\u00fcna e sun sutta aa Parocchia de San Giu\u00e0n.\n\u2022 G\u00eaxa da parocchia de San Giu\u00e0n u Bat\u00ecsta, a l'\u00e8 a g\u00eaxa prinsip\u00e2 du pa\u00ec\u015be, custru\u00eca in d\u00f6itu bar\u00f2ccu fra i seculi XVII e XVIII grassie ai fundi deriv\u00e2i daa p\u00e9sca du curallu e dai cumerci versu a Corsega e a Sardegna, u l'\u00e8 cunscider\u00e2u u ci\u00fc grossu edifissiu custru\u00ecu in te stu st\u00ecle chi de t\u00fctta a Lig\u00fcia de Punente.\nTi\u00e2u sci\u00fc da l'architettu Giu B\u00e0tta Marv\u00e0udi, urigin\u00e2iu du burgu de Cande\u00e0scu, anc\u00f6i frasi\u00f9n da cum\u00fcna de Burgum\u00e2u, in tu 1706, \u00e0nnu da s\u00f2 m\u00f2rte, sustitu\u00ecu dau f\u00ecu Giacumu Filippu. L'elegante canpan\u00ecn, u l'\u00e9a st\u00e2itu di\u015begn\u00e2u da in \u00e2utru inpurtante art\u00ecsta de l'\u00e9puca, Francescu Car\u00e9ga, ch'u vegn\u00ecva dau P\u00f2rtu e iss\u00e0u sci\u00fc versu a f\u00ecn du Settesentu. Scib\u00e8n l'inpurt\u00e0nsa da par\u00f2cchia e e gr\u00e0ndi dimensci\u00f9i a g\u00eaxa a pre\u015b\u00e9nta numma ina nav\u00e2, ch'a cunserva anc\u00f9 l'ant\u00ecgu p\u00fcrpitu in marmu gi\u00e0ncu du 1500, ci\u00fc in Cr\u00ecstu de l\u00e9gnu f\u00e2itu dau Ant\u00f4niu Ma\u00eca Maraj\u00e0n e a funte du bat\u00e9ximu du Seisentu.\n\u2022 G\u00eaxa de San \u015aor\u015bu o de San Nicola, a l'\u00e8 a veggia paruchi\u00e2le, culuc\u00e2 in s\u00ecmma a in p\u00f6\u015b\u015bu nat\u00fc\u00e2le in pu\u015bisi\u00f9n ci\u00fc decentr\u00e2 dispettu a l'antigu burgu, custru\u00eea in un\u00f9 a San \u015aor\u015bu, santu ben vener\u00e2u intu levante du M\u00e2 Mediterraneu e asciurb\u00ecu inta cult\u00fca serv\u00e9\u015be d\u00fcante a duminasiun \u015b\u00e9ne\u015be. L'aspettu bar\u00f2ccu du d\u00ec d'anc\u00f6i u l'\u00e8 duv\u00fcu a in rimanegiamentu f\u00e2itu fra u 1690 e u 1725 da i dui architetti luc\u00e2li Giu Batta e Giacumu Marvaldi, in sce cumisci\u00f9n di Fr\u00e0tti Agustini\u00e2i de \u015aena ch'i v\u00e0n a d\u00f6v\u00f6\u00e2la doppu dui seculi de aband\u00f9n. \nPresedentemente a mustrava strut\u00fce ci\u00fc tipicamente rumaniche e u se cunta adirit\u00fca ch'a fusse st\u00e2ita ti\u00e2 sci\u00fc a part\u00ec dae fundamenta de in ant\u00ecgu tenpiu rum\u00e0n. Au drentu se p\u00f6nan vegghe in ta nav\u00e2 uv\u00e2le diferenti decurasi\u00f9i de marmu, in ci\u00fc cu\u00f9i, a p\u00e2a d'aut\u00e0 dedic\u00e2 aa Madonna firm\u00e2 da Francesco Carrega e asc\u00ec i tradisiunali Cristi da prucesci\u00f9n. L'udierna intitulasi\u00f9n de l'edifissiu a San Nicola a l'\u00e8 dat\u00e2 au 1863.\nEcunumia.\nL'ecunumia de S\u00earvu a l'\u00e8 baz\u00e2 in sciu tur\u00ecsmu, prinsipalmente est\u00ecvu, e asc\u00ec in scia prudusiun agricula de l'\u00f6iu d'au\u00ecva e du v\u00ecn Pig\u00e2u e Verment\u00ecn.\nCult\u00fca.\nDialettu.\nA S\u00earvu u se parla in dialettu de stampu inpei\u00e9\u015be (l\u00e9ngua l\u00ecg\u00fcre) clascific\u00e2u intu gr\u00f9ppu de sentru-pun\u00e8nte, scimile a c\u00f6llu de San Bertum\u00ea.\nVie de cum\u00fcnicasi\u00f9n.\nStradde.\nU terit\u00f2iu cum\u00fcn\u00e0le de S\u00earvu u l'\u00e8 travers\u00e2u daa Stradda Stat\u00e0le 1 Aurelia, ch'a permette u culegamentu cun And\u00f6a a levante e cun San Bertum\u00ea a levante.\nFeruvie.\nS\u00earvu a l'ax\u00e9va ina stasiun in scia Feruv\u00eca Zena-Vintim\u00efa au servissiu asc\u00ec da cum\u00fcna de San Bertum\u00ea, pe sta mutivasi\u00f9n chi ciam\u00e2 de S\u00earvu-San Bertum\u00ea. A ferm\u00e2 a l'\u00e8 st\u00e2ita ser\u00e2 intu 2016 pe l'ativasiun du n\u00f6vu traci\u00e2u a dui binari fra And\u00f6a e San Luensu au M\u00e2."}
{"id": "1677", "revid": "6882", "url": "https://lij.wikipedia.org/wiki?curid=1677", "title": "\u00c7eriana", "text": "\u00c7eriana o l'\u00e8 un com\u00f9n inta Provinsa de Imperia."}
{"id": "1678", "revid": "10132", "url": "https://lij.wikipedia.org/wiki?curid=1678", "title": "Spiareti", "text": "Spiareti o l'\u00e9 'n p\u00e0ize de 3132 abitanti ch'o s'atreuva inta Provinsa de Imperia."}
{"id": "1679", "revid": "12052", "url": "https://lij.wikipedia.org/wiki?curid=1679", "title": "Avrig\u00e2", "text": "Avrig\u00e2 (de ch\u00e9li i dixe \"Brigar\", \"Bligal\", a Preinaudu ven ciam\u00e0u \"Vrig\u00e0\", in italian \"Apricale\") u l'\u00e8 i\u1e49 p\u00e0ise de 627 abitanti ch'u se tr\u00f6va int'a Provin\u00e7a de Imperia."}
{"id": "1680", "revid": "10132", "url": "https://lij.wikipedia.org/wiki?curid=1680", "title": "O Tresseu", "text": "O Tresseu (\u00f2 \"Terseu\" in zeneize de Z\u00eana) o l'\u00e9 'n p\u00e0ize ch'o s'atreuva inta Provinsa de Imperia.\nGe\u00f2grafia.\nO gh'\u00e0 236 abitanti (a-i 31 de dex\u00e9nbre do 2018)."}
{"id": "1681", "revid": "10132", "url": "https://lij.wikipedia.org/wiki?curid=1681", "title": "Ciusavegia", "text": "Ciusavegia (\"Chiusavecchia\" in Italian) l'\u00e8 un com\u00fcne da Liguria con 'na popolassion de 565 abitanti (2011).\nGi\u00f6graf\u00eea.\nCiusav\u00eagia o se tr\u00eauva inta Provinsa de Imperia"}
{"id": "1682", "revid": "10132", "url": "https://lij.wikipedia.org/wiki?curid=1682", "title": "Baiardo", "text": "Baiardo o l'\u00e8 un com\u00f9n inta Provinsa de Imperia."}
{"id": "1683", "revid": "10132", "url": "https://lij.wikipedia.org/wiki?curid=1683", "title": "Valeb\u00f2na", "text": "Valeb\u00f2na o l'\u00e8 un comun inta Provinsa de Imperia."}
{"id": "1684", "revid": "10132", "url": "https://lij.wikipedia.org/wiki?curid=1684", "title": "Resso", "text": "Resso o l'\u00e9 'n com\u00fbne de 330 abitanti ch'o s'atr\u00eauva inta Provinsa de Imperia."}
{"id": "1685", "revid": "10132", "url": "https://lij.wikipedia.org/wiki?curid=1685", "title": "O Saudan", "text": "O Saud\u00e0n (\"\u00f2 Soud\u00e0n\") o l'\u00e9 'n p\u00e0ize ch'o s'atr\u00eauva inta Provinsa de Imperia.\nGe\u00f2graf\u00eea.\nO gh'\u00e0 1.015 abitanti (a-i 30 de z\u00f9gno do 2019)."}
{"id": "1686", "revid": "12552", "url": "https://lij.wikipedia.org/wiki?curid=1686", "title": "Vesargu", "text": "Vesargu (in zenese \"Vesarco\", in urme\u00e0scu \"V's\u014dlgu\", in itali\u00e0n \"Vessalico\") u l'\u00e8 in cum\u00fcn de 263 abitanti in ta pruvinsa de Impeia (d\u00e0tti agiurn\u00e0i au 2019).\nGeugraf\u00eca.\nVes\u00e0rgu u l'\u00e8 scitu\u00e0u inta spunda scinistra de l'Aroscia, inta media val\u00e0. U dista 23 chilometri da Arbenga e 26 chilometri da a sit\u00e0i de Impeia. U l'\u00e8 delimit\u00e0u dau munte Frascinellu (1120 m) e da a Punta \u00c0tu (1082 m).\nU livellu de artit\u00fcdine minima u l'\u00e8 de 197 m mentre quella mascima de 1208 m.\nCunf\u00ecn.\nU cunfina a nord-ovest cun U Burghettu, au sud-ovest cun Casan\u00f6va a sud cun C\u00e9xi e a est cun A C\u00eave. \nFrasi\u00f9i.\nU cum\u00fcne u g'ha tr\u00e8i frasiui: Sigli\u00f6i, Peinetti e Lens\u00e0i, che assemme au pa\u00ecse i cr\u00f6ven 'na superficcie tut\u00e0le de 10,46 km2.\nStoia.\nZ\u00e0 in epuca pre rum\u00e0na i terit\u00f2i da v\u00e0la Ar\u00f2scia i l'\u00e9an st\u00e0i ucup\u00e0i dae pupulasi\u00f9i lig\u00fci antighe, prubabilmente lig\u00e0e a a trib\u00f9 di Epanteri, scacci\u00e0i da l'avans\u00e0 rumana avegn\u00fca turnu au 180 a.C. Dunca u primmu insediamentu u pueva esse st\u00e0u custru\u00ecu in epuca imperi\u00e0le, de furtificasi\u00f9n cuntru e ribeli\u00f9i di Lig\u00fci Ingauni, chi i vegn\u00ecvan dau funduvalle.\nCun a ca\u00fctta de l'Impeu Rum\u00e0n du 476 a z\u00f2na a vegne depred\u00e0 d\u00fcante e invax\u00f9i barbariche. A v\u00e0lle a \u00ecntra inti dumini lungubardi e franchi fau 643 a l'888.\nU burgu, inta culucasi\u00f9n udierna pe\u00f2, segundu a memoia st\u00f2ica du postu ,u saieva st\u00e0u custru\u00ecu de epuca bassu-mediev\u00e0le, aturnu au 1100. A fundasi\u00f9n pe\u00f2 a l'\u00e9a st\u00e0 guid\u00e0 dai feudatari luc\u00e0li, i Clavesana, chi i l'han cusc\u00ec custreitu a pupulasiun da meddia val\u00e0 de l'Ar\u00f2scia a spust\u00e0se sempre ci\u00fc versu a spunda scinistra du s-ci\u00fcmme, and\u00e0ndu a cre\u00e0 in n\u00f6vu sentru abit\u00e0u. U l'\u00e8 propiu da u vassalaggiu luc\u00e0le che u pa\u00ecse u pie\u00e9a u s\u00f2 numme. \nDifatti, a part\u00ec da l'\u00e0nnu 974 u p\u00e0ssa sutta ai dumini du Marches\u00e0u de S\u00e9va, doppu esse st\u00e0u p\u00e9 u periudu frai seculi IX e X, inti dum\u00ecni da m\u00e0rca Arduinica. Qu\u00e9stu dum\u00ecniu u se mustra pocu dura\u00fcu, perch\u00e9 z\u00e0 dau 1094 a val\u00e0 a l'\u00e9a in m\u00e0n de Bunifassiu du V\u00e0stu, anche se inte questi \u00e0nni u feudu u vegne aministr\u00e0u da a fam\u00eca Clavesana sempre ci\u00fc stabilm\u00e8nte, fin au 1151, quande a z\u00f2na a divegne a t\u00fctti i ef\u00e8tti de 'sti chi. \nA zona a l'\u00e9a st\u00e0 selessiun\u00e0 dai marchexi de Clavesana perch\u00e9 a se truvava in t'ina pusisiun strategica pe u cuntrollu du tranxitu de e merci fra u m\u00e0 e l'entrut\u00e8ra. Propiu p\u00e9 questu a primma burg\u00e0 a \u00e9sse custru\u00eca, ciam\u00e0 du Punte N\u00f6vu, a l'\u00e9a divent\u00e0 in breve tempu in insediam\u00e8ntu ben urganis\u00e0u e de 'na relat\u00ecva impurtansa a livellu lucale. In breve asc\u00ec a Rep\u00fcbbrica de Zena a se interessa a questu feudu e a tenta de aliment\u00e0 u scuntentu fra i abit\u00e0nti inti cunfrunti di scign\u00f9i luc\u00e0li, 'gi\u00fcttandu e riv\u00f2lte di rexidenti du 1203 e du 1234, inviandu di cunting\u00e8nti milit\u00e0ri. \nPropiu in quelli \u00e0nni, cun u rafursam\u00e8ntu du cuntrollu zenese in scia C\u00eave a pupulasi\u00f9n vesargh\u00e9se a partecipa a l'incrementu da demugraf\u00eca du n\u00f6vu burgu cev\u00e9se, suviat\u00fcttu v\u00e8rsu u 1233, cumme u l'avegn\u00ecva cun \u00e0tre pupulasi\u00f9i arusc\u00ecne de l'epuca. Cun i zenexi u pa\u00ecse u entra a fa parte du mandamentu da C\u00eave, c'u cumprendeva in tut\u00e0le chinze burghi da v\u00e0l\u00e0. U segue d\u00fcante t\u00fcttu questu periudu e sorti da vix\u00ecna C\u00eave, fin a quande u nu l'ar\u00ecva l'esercitu frans\u00e9se, guid\u00e0u da Napule\u00f9n Bunaparte. U terit\u00f2iu cum\u00fcn\u00e0le u entra dunca a fa p\u00e0rte da Rep\u00fcbbrica Lig\u00fce, smembr\u00e0 intu 1802, quande i terit\u00f2i cunquist\u00e0i i v\u00e0n a f\u00e0 parte de l'Impeu Fransese. Cun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu inta pruvinsa de Impeia. \nD\u00fcante a segunda gu\u00e8ra mundi\u00e0 i se ponan rintraci\u00e0 pa\u00e9ggi epis\u00f2di de Rexistansa, cume quellu de Sirviu Bunf\u00e0nte, chi fe\u00ecu in t'in impurtante batt\u00e0ia. Poi cun a Brig\u00e0 a v\u00e9llu dedic\u00e0, c'a a l'\u00e9a sciurt\u00eca a tai\u00e0 e v\u00ece de cum\u00fcnicasi\u00f9n fra Vesargu e U Burghettu, sabutandu e uperasi\u00f9i tedesche. Doppu u cunflittu a v\u00e0 a f\u00e0 parte da Rep\u00fcbbrica Italiana.\nI \u00fcrtimi agiustam\u00e8nti teritui\u00e0li i sun st\u00e0i attu\u00e0i du 1929, cun u smembram\u00e8ntu du terit\u00f2iu cum\u00fcn\u00e0le de Cartari e Calde\u00e0ia, spart\u00ecu fra a C\u00eave, C\u00e9xi e Vesargu, c'u l'anette a frasi\u00f9n da veggia realt\u00e0i aministrat\u00ecva, Sigl\u00f6i.\nFra i \u00e0nni 1973 e u 2008 a l'\u00e8 st\u00e0 a capitale aministrat\u00ecva da Comunit\u00e0i muntana de l'Alta Val\u00e0 Aroscia, anc\u00f6i supressa e sustitu\u00eca da l'Uniun di Cum\u00fci de l'\u00c0ta val\u00e0 de l'Aroscia dau 2014.\nAbitanti.\nMinu\u00e0nse Fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2019, i sitad\u00ecn fur\u00e8sti a Vesargu i sun .\nCugn\u00f2mmi ci\u00fc difuzi.\nI cugnommi ci\u00fc difuzi a Vesargu i sun: Zun\u00ecno, Aicardi, Piana, Ferrari e Capponi.\nP\u00f2sti de interesse.\nArchitet\u00fce religiuse.\nEclexiaticam\u00e8nte u terit\u00f2iu de Vesargu u fa p\u00e0rte da diocexi de Arbenga-Impeia, e g\u00e9xe pres\u00e8nti intu cum\u00fcn e sun poi ragrup\u00e0e inta Parocchia de Santa Ma\u00eca Maddalena.\n\u2022 G\u00e9xa da parocchia de Santa Ma\u00eca Maddalena, a se tr\u00f6va intu burgu de Ves\u00e0rgu, a l'\u00e8 st\u00e0 custru\u00eca in st\u00ecle bar\u00f2ccu.\n\u2022 Uat\u00f2iu da Visitasi\u00f9n au Punte N\u00f6vu, du XVII seculu, a l'\u00e8 ciam\u00e0 p\u00e9 questu asc\u00ec a Madonna du Punte.\n\u2022 G\u00e9xa de Sant'Andrea Apostulu inta frasi\u00f9n de Lens\u00e0i. A l'\u00e8 st\u00e0 custru\u00eca intu Trexentu in st\u00ecle rumanicu, restaur\u00e0 resentemente.\n\u2022 Capeletta da Presentasi\u00f9n da Vergine inta frasi\u00f9n de Lens\u00e0i.\n\u2022 G\u00e9xa de San Matteu intu sentru de Sigli\u00f6i.\n\u2022 Capeletta da 'Sunta a Sigli\u00f6i.\nEcunum\u00eca.\nL'ecunum\u00eca du pa\u00ecse a l'\u00e8 lig\u00e0 prinsipalmente a l'alevam\u00e8ntu e l'agricult\u00fca, specialmente da v\u00ectte e de l'u\u00ecvu, ma asc\u00ec \u00e0ggiu de Vesargu, tipicu de ch\u00ec. In crescita asc\u00ec u turismu.\nCult\u00fca.\nDialettu de Vesargu.\nU dialettu parl\u00e0u a Vesargu u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia, leg\u00e0 stuicam\u00e8nte a Arbenga, ma asc\u00ec a a sit\u00e0i de Impeia.\nC\u00fcxina.\n\u00c0ggiu de Vesargu.\nTipicu de questu cum\u00fcn, ma asc\u00ec di pa\u00ecsi li d'at\u00e0ccu u l'\u00e8 l'\u00e0ggiu de Vesargu (lucalmente prununsi\u00e0u \"Aju\"), ina variet\u00e0i tipica lig\u00fce de \u00e0ggiu valuris\u00e0 da Slow Food c'a se caraterissa p\u00e9 u g\u00fcstu delic\u00e0u e p\u00e9 u pruf\u00fcmmu intensu. U l'\u00e8 cunfessiun\u00e0u e vend\u00fcu in r\u00e8ste (lunghe tresse) selesiun\u00e0ndu e varie t\u00e8ste cun in particulare prusedim\u00e8ntu. Da l'\u00e0giu pist\u00e0u cun u murt\u00e0, mes-ci\u00e0u cun l'\u00f6iu d'u\u00ecva lucale a se prep\u00e0a l'ai\u00e9 (scr\u00ectu asc\u00ec aj\u00e9 o aij\u00e9), ina salsa de cundim\u00e8ntu p\u00e9 e br\u00fcschette o da acumpagn\u00e0 cun e pat\u00e0tte.\nAsuciasi\u00f9i.\nP\u00e9 t\u00fctel\u00e0 l'\u00e0ggiu luc\u00e0le a gh'\u00e8 l'asuciasi\u00f9n \"A Resta\", cun s\u00e9de ai Lens\u00e0i, che da l'\u00e0nnu 1999 a racc\u00f6ie i v\u00e0ri prudut\u00f9i de aggiu luc\u00e0le e rapresenta au de f\u00f6a da realt\u00e0i luc\u00e0le questu prudottu tipicu.\nFeste e f\u00e9e.\nL'eventu ci\u00fc impurtante u l'\u00e8 a F\u00e9a de l'\u00e0ggiu. A se tegne stoicamente dau 1400, a tradisi\u00f9n a fissa a giurn\u00e0 de svulgim\u00e8ntu ai 2 de l\u00fciu. Generalmente a festa a vegne pe\u00f2 spust\u00e0 intu fin-setem\u00e0na ci\u00fc vixin. D\u00fcante questa se ponan dunca truv\u00e0 banchetti e espusisi\u00f9i diretam\u00e8nte dai vari prudut\u00f9i d'aggiu. Inti tempi antighi u gh'\u00e9a asc\u00ec u merc\u00e0u du bestiamme, che a\u00f9 u l'ha persu impurtansa.\nVie de Cum\u00fcnicasi\u00f9n.\nU terit\u00f2iu cum\u00fcn\u00e0le u l'\u00e8 travers\u00e0u da a Stradda Statale 453 da val\u00e0 de l'Aroscia che u culega cun U Burghettu (d'Ar\u00f2scia) a est e cun A C\u00eave a ovest, dunde se tr\u00f6va tra l'\u00e0tru a frasi\u00f9n de Pein\u00e9tti. Vesargu u l'\u00e8 culeg\u00e0u cui Sigli\u00f6i grassie a a Stradda pruvins\u00e0le 9 (SP 9) \"Vesargu-Sigli\u00f6i\" (questa a pres\u00e8nta spessu di prublemi de pulis\u00eca, tantu da aliment\u00e0 i mugugni lucali)e cun i Lens\u00e0i cun a Stradda pruvins\u00e0le 10 (SP 10) \"Vesargu-Lens\u00e0i\".\nD\u00fcante l'aluviun de l'utubre 2020 a viabilit\u00e0i lucale a l'\u00e8 st\u00e0 interutta, in quantu l'\u00e8gua de l'afluente luc\u00e0le de l'Aroscia (u ri\u00e0n Vesargu) u l'ha s-ciapp\u00e0u u punte c'u culeg\u00e0va e dui parti du burgu, au mumentu, dunca, a l'\u00e8 in cursu a riparasi\u00f9n de 'stu trattu."}
{"id": "1687", "revid": "1211", "url": "https://lij.wikipedia.org/wiki?curid=1687", "title": "Vax\u00eca", "text": "Vax\u00eca o l'\u00e8 'n com\u00f9n inta Provinsa de Imperia."}
{"id": "1688", "revid": "89", "url": "https://lij.wikipedia.org/wiki?curid=1688", "title": "A Seborca", "text": "A Seborca u l'\u00e8 'n com\u00fbne Ligure de 279 abitanti, se tr\u00eauva inta Provinsa de Imperia.\nGe\u00f2grafia.\nA se tr\u00f6va in te l'entrut\u00e6ra tra Spiareti e Bordighea, cunfinn-a asc\u00ec con Preinaodo, Valeb\u00f2na e Sanremu. U territoriu l'\u00e8 scituau in ta cima du Munte Bignun.\nSt\u00f6ia.\nZa indipend\u00e8nte cumme prin\u00e7ipatu abbaziale a part\u00ec da u 954, poi vend\u00fba a-i Savoia in tu 1815 assemme a-u restu da zona. A l'\u00e9 fam\u00f4za perch\u00e8 a v\u00eau divent\u00e2 indipend\u00e9nte cumme prin\u00e7ip\u00e2tu, da-u 1950 grassie a-e idee de Giorgio Carbone (1936-2009), cu l'avieva scuvertu in irregularit\u00e6 in ti atti de cessiun de l'epuca. Ancheu questu statu nu u l'\u00e8 ricunusciu, ma u l'\u00e0 ina valensa simbolica, se conian infatti i Luigin (munete valide in te buteghe du burgu), gh'\u00e8 l'elesiun du prinsipe e anche de targhe pe e macchine persunalis\u00e6. \nPrin\u00e7ipi.\nU primmu prinsipe l'\u00e8 st\u00e6tu Giorgio Carbone sutta a u numme de Giorgio I, in carica pe 46 anni , scin a a morte in tu 2009. Da quellu mumentu s'\u00e8 decisu de fa divent\u00e2 a c\u00e0rega elettiva, pe in periudu de 7 anni: tra u 2010 e u 2017 l'\u00e8 st\u00e6tu regnante Marcello I (Marcello Menegatto), c'u l'\u00e8 st\u00e6tu ricunfermau pe u segundu mandatu. In tu 2019 l'a abdicau versu a mug\u00ea Nina, primma donna guvernante du paise.\nP\u00f2sti de interesse.\nT\u00f9ttu u com\u00fbne l'\u00e9 interesante: Seborca l'\u00e9 fam\u00f4za perch\u00e8 a v\u00eau divent\u00e2 indipend\u00e9nte cumme prin\u00e7ip\u00e2tu."}
{"id": "1689", "revid": "12552", "url": "https://lij.wikipedia.org/wiki?curid=1689", "title": "Valecreusa", "text": "Valecreusa o l'\u00e9 'n com\u00f9n inta Prov\u00ecnsa de Imperia. O gh'\u00e0 6755 abitanti."}
{"id": "1690", "revid": "12552", "url": "https://lij.wikipedia.org/wiki?curid=1690", "title": "V\u00eclla Far\u00f2di", "text": "A Villa (asc\u00ec sulu \"Villa\", \"Villa Far\u00e0udi\" o \"Far\u00f2di\") a l'\u00e8 'na cum\u00fcna de 473 abitanti ch'a se tr\u00f6va inta Pruvinsa de Inpeia."}
{"id": "1691", "revid": "12052", "url": "https://lij.wikipedia.org/wiki?curid=1691", "title": "M\u00e8gia", "text": "Am\u00e8gia (\"Am\u00e9ggia\" o \"M\u00eagia\" en \u017cen\u00e9\u1e61e, \"Ameglia\" en tali\u00e1n) i \u00e8 'n paese 'nt'a riva de mandrita der fiume Magra, 'nt'a provinsa dea Sp\u00e8za, e i \u00e8 \u00fcn di \u01dcrtimi siti dea Rivea de Levante. Er com\u00fcn i gh'ha ci\u00fc de quatromilatr\u00e8issento abitanti e quatro frassion: Montimars\u00e8i, Fiumaeta, Cafazo e Boca de Magra. \nGeografia.\nEr com\u00fcn d'Am\u00e8gia ent'a provinsa dea Sp\u00e8za i gh'ha quatro frassion: Montimars\u00e8i, Boca de Magra, Fiumaeta e Cafazo. Er capol\u00e8go i \u00e8 Am\u00e8gia, che la se tr\u00e8va sorve a 'n monte \u00e0oto da ci\u00fc a meno 80 m\u00e8tri. O terit\u00f2io der com\u00fcn i \u00e8 atravers\u00e0 dar fiume Magra, ch'i finissa 'nt'er mae tra e frassion de Fiumaeta e de Boca de Magra. Er monte ci\u00fc \u00e0oto i \u00e8 'r monte M\u00fcrlo, che con ci\u00fc de tr\u00e8issento m\u00e8tri i \u00e8 'r p\u00fcnto ci\u00fc \u00e0oto dea p\u00fcnta der Caprion. Er com\u00fcn i gh'ha come confin er mae, Lerze (dal'\u00e0otra parte der monte) e Sarzana. A c\u00f2sta l'\u00e8 bassa, co' a ciaza, v\u00e8rso Fiumaeta 'nt'a riva de man stanca der fiume, e \u00e0ota, co' i sc\u00f2gi, daa parte de mandrita dea foze der fiume, fin aa confin con Lerze. La gh'\u00e8 doi siti onde se p\u00e8 miae er panoama: a P\u00fcnta Gianca e a P\u00fcnta der Cr\u00f2. \nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2019, a M\u00e8gia i ghe son 266 sitad\u00ecn for\u00e8sti.\nF\u00e8ste e f\u00e9e.\nEr patron der com\u00fcn i \u00e8 San Pasquale, ch'i se festeza o dezass\u00e8te de mazo, p' en voto fato quande la gh'\u00e8 sta a p\u00e8sta do Siessento. T\u00fcti i ani se festeza o Santo con na portession sol\u00e8ne co' o Sant\u00ecssimo Sacramento, o S\u00ecndico d'Am\u00e8gia, a bandea der com\u00fcn e t\u00fcte e a\u00fctoit\u00e0 sivili e militai. Se festeza anca Sant'Andrea, patron di pescadoi de Boca de Magra, San Isid\u00f2, patron di contadin de Fiumaeta, e San Peo, patrono de Montimars\u00e8i. "}
{"id": "1692", "revid": "12052", "url": "https://lij.wikipedia.org/wiki?curid=1692", "title": "Arcoa", "text": "Arcoa (\"\u00c0rcoa\" en \u017cen\u00e9\u1e61e, \"\u00c0rcola\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 10.298 abitanti, 'nt'a provinsa dea Sp\u00e8za. Pe popolassi\u00f3n i'\u00e8 'r quarto ci\u01dc grande dea s\u00f3o provinsa.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2019, a Arcoa i ghe son 811 sitad\u00ecn for\u00e8sti."}
{"id": "1693", "revid": "12052", "url": "https://lij.wikipedia.org/wiki?curid=1693", "title": "Bolan", "text": "Bolan (\"Bol\u00e0n\" en \u017cen\u00e9\u1e61e, \"Bolano\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 7.555 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2019, a Bolan i ghe son 547 sitad\u00ecn for\u00e8sti."}
{"id": "1694", "revid": "10132", "url": "https://lij.wikipedia.org/wiki?curid=1694", "title": "Bonasseua", "text": "Bonasseua (pr. ) l'\u00e8 un com\u00fcne d'a Liguria inta provinsa dea Sp\u00e8za. Questo com\u00fcne gh'\u00e0 825 abitanti.\nGe\u00f2grafia.\nInta Provinsa de A Sp\u00e8za"}
{"id": "1695", "revid": "12052", "url": "https://lij.wikipedia.org/wiki?curid=1695", "title": "Brign\u00ea", "text": "Brign\u00ea (\"Brign\u00e6\" en \u017cen\u00e9\u1e61e, \"Brugnato\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 1.278 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2014, a Brign\u00ea i ghe son 69 sitad\u00ecn for\u00e8sti."}
{"id": "1696", "revid": "10132", "url": "https://lij.wikipedia.org/wiki?curid=1696", "title": "O C\u00e4ro", "text": "Ge\u00f2grafia.\nO C\u00e2ro (\"U Caru\" in spez\u00ecn) o l'\u00e9 'n p\u00e0ize de 514 abitanti (a-i 31 mazzo do 2019) ch'o s'atr\u00eauva inta Provinsa de A Sp\u00e8za."}
{"id": "1697", "revid": "1211", "url": "https://lij.wikipedia.org/wiki?curid=1697", "title": "Maissann-a", "text": "Maissann-a l'\u00e8 in cum\u00fcne de 980 abitanti da Provinsa de Spesa. \nGe\u00f2grafia.\nE fraziun ciu belle gien: Torsa, Santa Maia, Tavarun e \u00c7embran.\nColt\u00f9a.\nGh'e in m\u00f2ddo de d\u00ee c'o dixe: \"Torsa ciamme ciamma, ciamma ciamme peia e ciamma a nu ciamme nesciun!\""}
{"id": "1698", "revid": "10132", "url": "https://lij.wikipedia.org/wiki?curid=1698", "title": "Careu", "text": "Car\u00eau o Car\u00f2dan (\"Carrodano\" in Italian) l'\u00e8 un com\u00fcne da Provinsa dea Sp\u00e8za inta Liguria&lt;br&gt; con 'na popolassion de 489 abitanti.\nGe\u00f2grafia.\nInta Provinsa de A Sp\u00e8za"}
{"id": "1699", "revid": "12052", "url": "https://lij.wikipedia.org/wiki?curid=1699", "title": "Folo", "text": "Folo (\"u Fulu\" 'nt'a variante locale, \"O F\u00f4lo\" o \"F\u00f3llo\" en \u017cen\u00e9\u1e61e, \"Follo\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 6.258 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2017, a Folo i ghe son 432 sitad\u00ecn for\u00e8sti."}
{"id": "1700", "revid": "10132", "url": "https://lij.wikipedia.org/wiki?curid=1700", "title": "Fram\u00fba", "text": "Ge\u00f2grafia.\nFram\u00fba a se tr\u00eauva inta Provinsa de A Sp\u00e8za. Sto p\u00e0ize chi o g'\u00e0 657 abitanti."}
{"id": "1701", "revid": "12052", "url": "https://lij.wikipedia.org/wiki?curid=1701", "title": "Lerze", "text": "Lerze (\"Lerxi\" en \u017cen\u00e9\u1e61e, \"Lerici\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 9.908 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2017, a Lerze i ghe son 722 sitad\u00ecn for\u00e8sti."}
{"id": "1702", "revid": "1211", "url": "https://lij.wikipedia.org/wiki?curid=1702", "title": "Levanto", "text": "Lev\u00e0nto (\"Liev\u00e0nto\" 'nt'a variante locale, \"L\u00e9vanto\" en \u017cen\u00e9\u1e61e, \"Levanto\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 5.265 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2017, a Levanto i ghe son 265 sitad\u00ecn for\u00e8sti"}
{"id": "1703", "revid": "12052", "url": "https://lij.wikipedia.org/wiki?curid=1703", "title": "Luni", "text": "Luni (\"L\u00fbni\" en \u017cen\u00e9\u1e61e, \"Luni\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 8.318 abitanti, 'nt'a provinsa dea Sp\u00e8za.\nGeografia.\nLuni i'\u00e9 formou da vari pae\u1e61i, tra i quae \"Ortoneuvo\" (dito \"Ortn\u00f2\" inta variante der p\u00f2sto), chi i'\u00e9 steto er nome der com\u01dcn fin ai 20 de arv\u00ec do 2017. A sede der com\u01dcn a se truva 'nt'a frassi\u00f3n de \"Casano\".\nSt\u00f2ia.\nLuni a l'\u00eaa \u00fcna colonia de Roma fond\u00e1 'nt'o 177 a.C. coo nome \"Luna\". E ruvine de \"Luna\" i son anc\u00f3a vis\u00ecbili aa giorn\u00e0 d'anch\u00e8.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2017, a Luni i ghe son 487 sitad\u00ecn for\u00e8sti."}
{"id": "1704", "revid": "12052", "url": "https://lij.wikipedia.org/wiki?curid=1704", "title": "P\u00f2rtivene", "text": "P\u00f2rtiv\u00e9ne (\"P\u00f2rtov\u00e9nere\" en \u017cen\u00e9\u1e61e, \"Porto Venere\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 3.412 abitanti, 'nt'a provinsa dea Sp\u00e8za.\nGeografia.\nP\u00f2rtivene i se tr\u00e8va 'nt'er Gorfo dea Sp\u00e8za e, 'nt'er terit\u00f2io do com\u01dcn, gh'i eno e isoe do Tin, do Tinetto e dea Parm\u00e0ia.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2017, a P\u00f2rtiv\u00e9ne i ghe son 131 sitad\u00ecn for\u00e8sti."}
{"id": "1705", "revid": "12052", "url": "https://lij.wikipedia.org/wiki?curid=1705", "title": "Rimaz\u00f4", "text": "Rima\u017c\u00f3e (\"Rimaz\u00f9u\" 'nt'o dial\u00e8to der pae\u1e61e, \"Rimaz\u00f4\" en \u017cen\u00e9\u1e61e, \"Riomaggiore\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 1.426 abitanti, 'nt'a provinsa dea Sp\u00e8za, che i fa parte dee S\u00ecnque T\u00e8re.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2014, a Rima\u017c\u00f3e i ghe son 63 sitad\u00ecn for\u00e8sti."}
{"id": "1706", "revid": "12052", "url": "https://lij.wikipedia.org/wiki?curid=1706", "title": "Pignon", "text": "Pign\u00f3n (\"Pign\u00f9n\" 'nt'a variante locale, \"Pign\u00f3n\" en \u017cen\u00e9\u1e61e, \"Pignone\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 544 abitanti, 'nt'a provinsa dea Sp\u00e8za.\nGeografia.\nPign\u00f3n i se trova 'nt'a m\u00e8\u017ca-bassa val\u00e0 da Vaa e i'\u00e8 percorso dao sci\u00f9mme Pign\u00f3n e dao ri\u00e0n Casale, aflu\u00e8nti da Vaa.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2014, a Pign\u00f3n i ghe son 16 sitad\u00ecn for\u00e8sti."}
{"id": "1707", "revid": "12052", "url": "https://lij.wikipedia.org/wiki?curid=1707", "title": "Sarz\u00e0nn-a", "text": "Sarz\u00e0nn-a (\"Sarz\u00e0nn-a\" en \u017cen\u00e9\u1e61e, \"Sarzana\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 21.804 abitanti, 'nt'a riva de mandrita der fiume Magra, 'nt'a Provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2017, a Sarz\u00e0nn-a i ghe son 811 sitad\u00ecn for\u00e8sti.\nAministrassi\u00f3n.\nPae\u1e61i bin\u00e8i.\nSarz\u00e0nn-a i'\u00e9 \u00fcn com\u01dcn bin\u00e8o de:"}
{"id": "1708", "revid": "12052", "url": "https://lij.wikipedia.org/wiki?curid=1708", "title": "Vernassa", "text": "Vernassa (\"Vernasa\" 'nt'o dial\u00e8to der pae\u1e61e, \"Vern\u00e0ssa \"en \u017cen\u00e9\u1e61e, \"Vernazza\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 764 abitanti, 'nt'a provinsa dea Sp\u00e8za, che i fa parte dee S\u00ecnque T\u00e8re.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2014, a Rima\u017c\u00f3e i ghe son 48 sitad\u00ecn for\u00e8sti."}
{"id": "1709", "revid": "12052", "url": "https://lij.wikipedia.org/wiki?curid=1709", "title": "Arasce", "text": "A\"r\"asce (\"Ar\u00e0sci\" o \"Ar\u00e0sce\" in zenese, \"Alassio\" in italian) a l'\u00e9 \u00fcna c\u00fcmuna de 10.695 abitanti da pruvincia de Savuna."}
{"id": "1710", "revid": "12052", "url": "https://lij.wikipedia.org/wiki?curid=1710", "title": "Andeua", "text": "Andeua (\u00f2 \"Andeura\", in italian \"Andora\") a se tr\u00eauva inta Provinsa de Sann-a."}
{"id": "1711", "revid": "12052", "url": "https://lij.wikipedia.org/wiki?curid=1711", "title": "L\u00f6a", "text": "L\u00f6a (scritu anche \"Leua\", \"Loano\" in italian) l'\u00e8 in cum\u00fcn da Provinsa de Sann-a, in Lig\u00fcria, g'ha 11.319 abitanti e u l'\u00e8 pe pupulasiun u quartu cum\u00fcn da pruvinsa; cun u so cumprensoiu u riva a 38 000 rexid\u00e8nti.\nGeograf\u00eea.\nL\u00f6a a se tr\u00eauva in ta Provinsa de Sann-a, in ta Rivea de Palme (Rivea de Pun\u00e8nte); a cunfina cun: Bardenei, Boissan, U Burghettu, Giustexine, A Pr\u00efa. A g'ha anche inna frasiun: Verzi de L\u00f6a."}
{"id": "1712", "revid": "12052", "url": "https://lij.wikipedia.org/wiki?curid=1712", "title": "L'Aigheuja", "text": "L'Aigheuja (\"Laigu\u00e9a\" in arasc\u00ecn, \"Lengo\u00e9ggia\" in zeneize, \"Laigueglia\" in itali\u00e0n) o l'\u00e9 'n com\u00fbne ch'o se tr\u00eauva inta Provinsa de Sann-a"}
{"id": "1713", "revid": "12552", "url": "https://lij.wikipedia.org/wiki?curid=1713", "title": "Spoturnu", "text": "Spoturnu (asc\u00ec \"Sputurnu\", scr\u00eetu asc\u00ec \"Spot\u00f3rno\" in zen\u00e9ize, \"Spotorno\" in itali\u00e0n) o l'\u00e8 in cum\u00fcne de 4.171 abitanti inta Pruvinsa de Sann-a.\nGe\u00f2grafia.\nO com\u00fcne l'\u00e8 situ\u00f2u int'a Riv\u00e8a de Punente, tra Punta do Maiolo e Punta do Vescovado, e o s\u00f6 territ\u00f2rio o fa parte da Comunit\u00e6 Montan-a Pollupice. Dista da Sann-a \u00e7irca 13 km e 40 km da Zena.\nA \u00e7it\u00e6 l'e st\u00e8a insign\u00eea int'o 2007 da Band\u00e8a Bl\u00f6 pe a qualit\u00e8 de e s\u00f6 spiaxe.\nSt\u00f2ia.\nSpoturnu secunda l'Eneide l'\u00e8 st\u00e8u fund\u00f2u da Turno, Re dei Rutuli, nemigu du Enea. Int'u 1227 N\u00f6i, alle\u00e0 de Zena c\u00f9ntru Sann-a, \u00f6 l'ha destr\u00fbttu. Int'u 1385 divegne parte da Repubbrica de Zena. Int'u 1872 \u00fc seu territoriu l'ha attravers\u00f2u a ferruv\u00eea tra Zena e Nizza e all'inizio du XX secolu s'\u00e8 sviluppou u turismu e sun st\u00e6ti edifich\u00e8 multi alberghi. Int'o 1953 Alberto Lattuada u l'ha piggiou a spiaxa de Spoturnu pe gi\u00e4ghe o seu film \"A spiaxa\".\nEconomia.\nL'ecunumia a se basava in-sciu c\u00fbmmerciu marittimu versu a Fransa, a Sicilia, a Sardegna e in-scia produ\u00e7iun de ca\u00e7in-a, di cui se cunservan i resti de e antiche fornxe. Ancheu a prin\u00e7ipale furma de l'ecunumia a l'\u00e8 u turiximo.\nAbitanti.\nSpoturnu per via du s\u00f6 aumentu du tur\u00ecximu a l'ha sub\u00ecu un aumentu de popula\u00e7iun int'i \u00fbrtimi decenni, arrivando a \u00e7irca 4000 abitanti.\nU c\u00f5 du centro stoic\u00fb de Spotorno r\u00f6a attornu a ciassa Aonzo e a vixinn-a via De Maestri, pinn-a de caruggi trasversali.\nManifesta\u00e7ioin.\nT\u00fbtti i anni gh'\u00e8 'n campiun\u00f2u de fumetti e ghe sun varie cumpeti\u00e7uin. Addiritt\u00fba ghe n'\u00e8 unn-a pe c\u00e6n che a l'\u00e8 ciam\u00e2 \"Bagnin a quattro sampe\".\nTrasporti.\nAutostradde.\nSpoturnu a l'\u00e8 situ\u00e2 lungo a Stradda Provinciale 1 Aurelia (a l'ea gi\u00e0 Strada Statale). Inoltre u l'\u00e8 razunzibile anche grassie a-u propriu casellu autostradale in-scia Autostradda A10.\nFerruvie.\nSpoturnu g'ha una sta\u00e7iun ferruviaria in-scia Ferov\u00eea Z\u00eana-Vintim\u00ecggia, vixin a Sann-a, fra a sta\u00e7iun de Noi e de Vo\u0153."}
{"id": "1714", "revid": "10132", "url": "https://lij.wikipedia.org/wiki?curid=1714", "title": "Bormia", "text": "Bormia o l'\u00e8 'n com\u00fbn inta Provinsa de Sann-a. O gh'\u00e0 358 abitanti."}
{"id": "1715", "revid": "10406", "url": "https://lij.wikipedia.org/wiki?curid=1715", "title": "Arnascu", "text": "Arnascu (asc\u00ec scr\u00ectu \"Arnascho\", \"Arnasco\" in zenese, \"Alnascu\" in urme\u00e0scu, prununsi\u00e0u \"Arnasco\" in itali\u00e0n) u l'\u00e8 in cum\u00fcn da pruvinsa de Savuna ch'u se tr\u00f6va inte l'entrut\u00e8ra d'Arbenga, u cunta 609 abit\u00e0nti (d\u00e0tti agiurn\u00e0i au 2019).\nGeugraf\u00eca.\nArnascu u l'\u00e8 scitu\u00e0u aa met\u00e0i fra u bas\u00ecn da val\u00e0 du s-ci\u00fcmme Ar\u00f2scia e quellu da val\u00e0 du Pennavaire. U prinsip\u00e0le ri\u00e0n ch'u traversa u terit\u00f2iu cum\u00fcn\u00e0le u l'\u00e8 l'Arveiu, assemme au M\u00e8rcu.\nI munti chi i sircundan u cum\u00fcn i sun prinsipalmente de culette de b\u00e0ssa artit\u00fcdine, vista a vixinansa cun a ci\u00e0na de Arbenga, da nut\u00e0 a Rocca Liverna, \u00e2ta 552 m in sci\u00f9 livellu du m\u00e2, ma asc\u00ec a Cruxe de Arnascu (646 m s.l.m.), u Munte Negru (853 m).\nFrasiun.\nU cum\u00fcn de Arnascu u se cunfurma cumme in munisipiu sp\u00e0rsu, ch'u cumprende e frasi\u00f9i de Men\u00f4xiu, Bezzu e G\u00eaxa, ch'a funsiuna cumme sede da ca' cum\u00fcn\u00e2le, ci\u00fc e burg\u00e0e st\u00f2(r)iche de C\u00f2sta da M\u00f6ia, Pusti\u00f9n e Pr\u00e0u p\u00e9 in estensci\u00f9n de t\u00f2stu 6,09 km2.\nCunfin.\nArnascu u cunfina a nord-ovest cu-u cum\u00fcn de Vendun, a nord-est cun Castregiancu, a sud cun Utu\u00ea e Arbenga, a est cun S\u00fcccaellu e Cixan.\nStoia.\nE u(r)igini de l'insediamentu e sun da riscuntr\u00e0 fra u IX e u X seculu, cun e cuntrade ci\u00fc ant\u00ecghe de Arveiu e Arnascu V\u00e9ju, anc\u00f6i nu ci\u00fc vix\u00ecbili. Cun l'\u00e0nnu 1000 vegnen mensciun\u00e0i i abit\u00e0i de frasi\u00f9i de Arnascu, Men\u00f4xiu, Bezzu, Arveiu e S\u00e8nexi (a\u00f9 frasi\u00f9n de Cixan), sutta u cuntr\u00f2llu da Castelan\u00eca de Rivern\u00e0u, guvern\u00e2 da l'ant\u00ecgu cast\u00e9llu p\u00f2stu in sce a Rocca Riverna o Liverna. \nDa quellu mumentu u terit\u00f2(r)iu u vegne inse(r)\u00ecu inta Marca Arduinica, cun u terit\u00f2iu sub-infeud\u00e0u a 'na fam\u00eca de San Darm\u00e0ssu, che a v\u00e0 prubabilmente a custru\u00ec a g\u00e9xetta ch'a purtava u numme du santu, inta z\u00f2na de Arveiu. Cun a m\u00f2rte de sti chi u feudu p\u00e0ssa, cumme gran parte de l'entrut\u00e8ra d'Arbenga, a Bonifacio del Vasto, a part\u00ec dau 1091.\nSucescivamente u p\u00e0ssa de m\u00e0n aa fam\u00eca di Marchesi Clavesana, andandu a druv\u00ec in epuca de sc\u00f2ntri fra a castelan\u00eca e u cum\u00fcn lib\u00e9u de Arbenga, che e p\u00f2rtan fra u XII e u XIII seculu a ina ridusi\u00f9n di terit\u00f2(r)i de cumpetensa du feudu. A l'epuca i feudatari luc\u00e0li i l'\u00e9an i membri da fam\u00eca Rubaldini, chi i vegnan elimin\u00e0i dau cuntrollu e sustitu\u00eci cun Aicardo Cazzulini a part\u00ec dau 1236, t\u00f2stu in cuntempuranea cun a f\u00ecn da duminasi\u00f9n di Marchesi de Clavesana e l'inissiu de quella di Del Carretto du r\u00e0mmu de Barest\u00ecn.\nSe(r)\u00e0n propiu i marchesi a favu(r)\u00ec u sviluppu du feudu, rivandu a custru\u00ec in n\u00f6vu castellu inta frasi\u00f9n de Bezzu, anc\u00f9 a\u00f9 in p\u00e9i e duve\u00e0u cumme rexidensa priv\u00e2, z\u00e0 cumens\u00e0u a custru\u00ec d\u00fcante u 1321, cun in st\u00ecle vixin a quellu Rinasciment\u00e0.\nQuande u Marches\u00e0u de S\u00fcccaellu u sci\u00f2rbe e prupiet\u00e0i di Del Carretto de Barest\u00ecn intu 1545 asc\u00ec Rivern\u00e0u u vegne inglub\u00e0u intu pic\u00ecn st\u00e0ttu marchiun\u00e0le, (sciben che a prupiet\u00e0i a fusse in realt\u00e0i div\u00ecsa a met\u00e0i cun u rammu di Del Caretto du Marches\u00e0u de Fin\u00e0) fin a quande stu chi u nu se desf\u00e0, intu 1624.\nSutta a t\u00fcttu u periudu de cuntr\u00f2llu da fam\u00eca Cazzulini u se \u00e0rve in periudu de stabilit\u00e0i p\u00e9 a castellan\u00eca du Rivern\u00e0u, ch'u d\u00fca fin aa f\u00ecn du guvernu de sti chi in sce Arnascu, termin\u00e0u difatti intu 1753, a c\u00e0usa de ina seie de dispute interne, che e purti\u00e0n aa ruv\u00ecna ecunomica a fam\u00eca e l'infeudamentu de \u00e0tri espunenti da nubilt\u00e0i arbenganese, culig\u00e0i e trib\u00fct\u00e0i di Del Carretto de Barest\u00ecn: i C\u00f2sta, z\u00e0 scign\u00f9i da Cuntea de Cunscente, (ch'a cumprendeva asc\u00ec Cix\u00e0n, Cunscente e u cum\u00fcn de Garlenda), chi i cunservan a pudest\u00e0i in sce a castellan\u00eca fin a l'ar\u00ecvu de l'esercitu fransese guid\u00e0u da Napule\u00f9n Bunaparte, nunstante che z\u00e0 intu 1735, cun u trat\u00e0u de Vienna vegn\u00fcu doppu a Gu\u00e8ra de Sucesci\u00f9n Pul\u00e0cca u feudu u l'\u00e9a st\u00e0u acquis\u00ecu dau Regnu de Sardegna e inglub\u00e0u inti dumini di Savoia.\nRest\u00e0 dunca in m\u00e0n piemuntese fin au 1797, cun u duminiu C\u00f2sta u pa\u00ecse u vegne dunca inglub\u00e0u inta Rep\u00fcbbrica Lig\u00fce. Sutta a n\u00f6va duminasi\u00f9n fransese u cum\u00fcn u v\u00e0 a f\u00e0 parte da circuscrisi\u00f9n luc\u00e0le arbenganese, andandu a furm\u00e0 p\u00e9 a primma v\u00f2tta ina n\u00f6va munisipalit\u00e0i, cumprendente e udierne frasi\u00f9i (Bezzu, Men\u00f4xiu e G\u00e9xa) ci\u00fc quella S\u00e8nexi.\nCun a restaurasi\u00f9n du 1815 u passa turna sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu intu sircund\u00e0iu de Arbenga, poi cunflu\u00ecu inta pruvinsa de Savuna, intu 1946 trasfurm\u00e0u inta n\u00f6va Rep\u00fcbbrica Italiana. Fra u 1973 e f\u00ecn au 31 dixembre 2008 u l'ha f\u00e0u p\u00e0rte da Cumunit\u00e0i muntana Ingauna, poi divegn\u00fca \"du Punente Savunese\" fin au 2011, \u00e0nnu da s\u00f2 supresci\u00f9n.\nI \u00fcrtimi cangiamenti teritui\u00e0li i sun st\u00e0i cumpi\u00fci intu 1815, sutta u Regnu de Sardegna, quande cun a Restaurasi\u00f9n a sentru abit\u00e0u de S\u00e8nexi u v\u00e0 a esse in cum\u00fcn indipendente, poi anessu a Cixan.\nAbit\u00e0nti.\nMinu\u00e0nse fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2019, i sitad\u00ecn fur\u00e8sti a Arnascu i sun 89.\nP\u00f2sti de interesse.\nArchitet\u00fce religiuse.\nU cum\u00fcn de Arnascu u fa eclesiasticam\u00e8nte da diocexi de Arbenga-Impeia, chi dunca a ghe a parocchia dedic\u00e0 aa Sunta, cumprendente asc\u00ec e seguenti g\u00e9xe:\n\u2022 G\u00e9xa da parocchia da Nostra Scign\u00f9a Sunta, a se tr\u00f6va inta frasi\u00f9n de Arnascu G\u00e9xa. Rimanez\u00e0 cun e furme bar\u00f2cche d\u00fcante u XVI seculu, a cuntegne au s\u00f2 internu diferenti op\u00e9e artististiche, cumme u dipintu rafig\u00fcante \"Bat\u00eaximu de San Giuvanni Bat\u00ecsta\" da cunscide\u00e0 du XVII seculu, ina st\u00e0ttua da Madonna du Ruz\u00e0iu e u pregi\u00e0u tabercaculu de m\u00e0rmu du Gaggini, dat\u00e0u au 1536 e culuc\u00e0u in sce l'impurtante at\u00e2 maz\u00f9 de st\u00ecle rinasciment\u00e0.\n\u2022 Uat\u00f2iu de San Bertum\u00ea, u se tr\u00f6va inta frasi\u00f9n da G\u00e9xa, de frunte aa paruchi\u00e0le, u l'\u00e8 cunscide\u00e0u au mumentu u ci\u00fc ant\u00ecgu edifissiu religi\u00f9su du terit\u00f2iu de Arnascu.\n\u2022 Uat\u00f2iu di Santi Cosma e Dami\u00e0n, u l'\u00e8 culuc\u00e0u inta lucalit\u00e0i de Bezzu. A strut\u00fca a l'\u00e8 ben cunserv\u00e0 e uigin\u00e0ia du Settes\u00e8ntu.\n\u2022 G\u00e9xa de San Pantal\u00e9u, culuc\u00e0u inta frasi\u00f9n de Men\u00f4xiu, degnu de n\u00f2tta p\u00e9 a cunservasi\u00f9n de in ant\u00ecgu Cr\u00ecstu in ut\u00f9n.\nArchitet\u00fce milit\u00e0ri.\n\u2022 Castellu di Cazulini inta frasi\u00f9n de Bezzu. Custru\u00ecu daa fam\u00eca infeud\u00e0 inta castellan\u00eca, u se tr\u00f6va a l'ingressu da frasi\u00f9n, u l'\u00e8 dat\u00e0u du XIV seculu, anche se sucescivam\u00e8nte u l'ha av\u00fcu ina s\u00e9ie de restrut\u00fcasi\u00f9i che n'han mudific\u00e0u asc\u00ec l'aspettu, anc\u00f6i u l'\u00e8 duve\u00e0u cumme rexidensa priv\u00e0.\n\u2022 Castellu di Del Carretto de Barest\u00ecn, a\u00f9 deruc\u00e0u u se truvava inta z\u00f2na da Rocca Riverna, surva a l'abit\u00e0u da G\u00e9xa. U l'\u00e9a st\u00e0u custru\u00ecu at\u00f9rnu au XIII seculu.\n\u2022 F\u00f2rte de Arnascu o \"da Rocca Riverna\", a l'\u00e9a ina pustasi\u00f9n milit\u00e0re adut\u00e0 dai Sav\u00f2ia, custru\u00eca inte l'\u00d6ttusentu. Ina parte de stu chi a l'\u00e8 st\u00e0 restaur\u00e0, a strut\u00fca a n\u00e0sce vixin ae fundamenta du veiu castellu, e u serviva p\u00e9 tegn\u00ec sutt'\u00f6ggiu e ativit\u00e0i inte val\u00e0e sircustanti e in scia ci\u00e0na asc\u00ec. U se issa a in art\u00e9ssa de 500 m in sci\u00f9 livellu du m\u00e0, cun a carateristica de av\u00e9 a pulveriera ch'a se f\u00e0ccia in sci'n b\u00e0su, i t\u00e9iti de legnu anc\u00f9 uigin\u00e0li e i caminamenti restrutt\u00fc\u00e0i, chi i nu l'han strav\u00f2ltu a cunfurmasi\u00f9n uigin\u00e0ia du forte.\nArchitet\u00fce sivili.\n\u2022 A Ture de Dav\u00ec (o \"du Dav\u00ec\" a segunda da prununsia), a l'\u00e8 ina ture a b\u00e0ze reunda cun ina furma a silindru, a se tr\u00f6va surva a l'abit\u00e0u de Men\u00f4xiu. Dandu amentu ae lezende cunt\u00e0e intu pa\u00ecse a saieva st\u00e0 custru\u00eca intu XVIII seculu da in past\u00f9 da z\u00f2na, ciam\u00e0u Davide Badoino (dettu, apuntu, U Dav\u00ec), cun a strut\u00fca f\u00e0 cumme ina m\u00fcaia a s\u00e9ccu.\nPit\u00fca.\n\u2022 E pit\u00fce insce m\u00fcaie (o murales asc\u00ec, lig\u00fciz\u00e0u m\u00fc\u00e0i) de Arnascu, se sun svilup\u00e0e a part\u00ec dai \u00e0nni 90, cun a partecipasi\u00f9n de art\u00ecsti prufesciunisti e dilet\u00e0nti, chi i se sun impegn\u00e0i a dec\u00fc\u00e0 e m\u00fcaie da stradda prinsipale che a culega e frasi\u00f9i du pa\u00ecse (a stradda pruvinsale 35). I temmi trat\u00e0i dai dipinti i sun prinsipalmente lig\u00e0i aa realt\u00e0i cuntad\u00ecna e au terit\u00f2iu lig\u00fce, cun ina cuntinnua evulusi\u00f9n ch'a p\u00f2rta t\u00fctti i \u00e0nni di dipinti n\u00f6vi.\nEcunumia.\nU set\u00f9 trainante de l'ecumum\u00eca arnasch\u00e9se u l'\u00e8 quellu prim\u00e0iu, cun a cultivasi\u00f9n de prud\u00f2tti cumme a v\u00ecgna e l'u\u00ecvu, cun a vaiet\u00e0i denumin\u00e0 arnasca, ciam\u00e0 asc\u00ec u\u00ecva pign\u00f6a, da a qu\u00e0le u vegne asc\u00ec ricav\u00e0u u fam\u00f9su \u00f6iu \u00e8stra-vergine d'u\u00ecva.\nPocu svilup\u00e0u quellu secund\u00e0iu, a frunte pe\u00f2 de in dif\u00fcsu aumentu du turismu, prinsipalmente p\u00e9 a stuicit\u00e0i du pa\u00ecse, ma asc\u00ec p\u00e9 l'enugastrunum\u00eca luc\u00e0le, e prinsipali furme de acui\u00e8nsa e sun dunca quelle de l'agrit\u00fcismu, assemme ae ativit\u00e0i cumerci\u00e0li che e permattan de tast\u00e0 i v\u00ecn e i pi\u00e0tti tipici da tradisi\u00f9n.\nCult\u00fca.\nDialettu arnaschese.\nU dialettu parl\u00e0u a Arnascu u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, p\u00e9 rivitaliz\u00e0lu a pro loco lucale a urganizza di incontri ciam\u00e0i \"Vegne asci ti a ciaciar\u00e2\", chi i se tegnan escluxivamente intu dialettu luc\u00e0le, t\u00fctte e v\u00f2tte cun in temma diferente.\nEnugastrunum\u00eca.\nL'u(r)iva arn\u00e0sca.\nParticulare de stu terit\u00f2iu a l'\u00e8 a cultivasi\u00f9n de l'arn\u00e0sca o \"u\u00ecva pign\u00f6a\", ch'a prezenta de carateristiche diferenti rispettu aa ci\u00fc cultiv\u00e0 u\u00ecva tagi\u00e0sca, rispettu a sta chi difatti a g'ha ina ma\u00fcasi\u00f9n diferente, ci\u00fc tardiva e in g\u00fcstu che tastandula u p\u00e0 t\u00f2stu scimile a in pign\u00f6.\nL'u(r)\u00ecva arnasca a prezenta in cu(r)\u00f9 ci\u00fc sc\u00fcu, ci\u00e0nte ci\u00fc b\u00e0sse e pic\u00ecne, c\u00f2sa ch'a garantisce asc\u00ec ina maz\u00f9 rexistensa au z\u00e9u e au freidu. Propiu p\u00e9 ste carateristiche chi a l'\u00e8 de lungu apres\u00e0, vista asc\u00ec a prudusi\u00f9n de l'\u00f6iu estra vergine d'u\u00ecva, prud\u00f2ttu prinsipalmente dai gumbi luc\u00e0li, atest\u00e0i z\u00e0 antigamente a Arnascu (segundu quarche funte z\u00e0 a part\u00ec dau XVII seculu).\nFeste e f\u00e9e.\n\u2022 Festa da Sunta, a se tegne t\u00fctti i \u00e0nni a Arnascu G\u00e9xa a Mez'A\u00f9stu, a l'\u00e8 a festa patrun\u00e0le du cum\u00fcn, cun a selebrasi\u00f9n religiusa e asc\u00ec u rinfrescu urganiz\u00e0u daa Pro Loco.\n\u2022 Vegne asc\u00ec ti a ciaciar\u00e2, se tegne cun a culaburasi\u00f9n da Pro Loco e da cum\u00fcna, p\u00e9 valuriz\u00e0 u dialettu de arnascu e f\u00e0lu asc\u00ec impa\u00e0 a chi u nu u cunusce, l'eventu, inte l'edisiun 2019-2020 u s'\u00e8 tegn\u00fcu fra i mesi de dixembre e de frev\u00e2, cun t\u00fctte e s\u00e9ie in temma diferente p\u00e9 cunt\u00e0 de st\u00f2ie, lezende, filastrocche o asc\u00ec sulu p\u00e9 f\u00e0 dui ci\u00e0rle. I temmi prinsip\u00e0li de l'eventu i sun st\u00e0i: \"Cunteme de Arnascu\", \"A vita du passau\", \"A lesiun\" e \"Ina neuce au museu\".\n\u2022 Festa da f\u00ecn de l'est\u00e0i, a se tegne pressu u luc\u00e0le sentru poli-spurt\u00ecvu, a i inissi de setembre, cun a sena prepaa dau cum\u00fcn e daa pro loco e asc\u00ec a m\u00fcxica dau v\u00ecvu.\n\u2022 Festa di santi Cosma e Dami\u00e0n, a l'\u00e8 a festa patrun\u00e0le da frasi\u00f9n de Bezzu, a se tegne t\u00fctti i \u00e0nni au 22 de setembre, cun a messa selebr\u00e0 inta g\u00e9xa da frasi\u00f9n.\n\u2022 Festa patrun\u00e0le de San Darmassu, a se tegne t\u00fctti i \u00e0nni ai inissi d'a\u00f9stu inta frasi\u00f9n de Arveiu, dund'a se tr\u00f6va a g\u00e9xa dedic\u00e0 au santu.\nVie de cum\u00fcnicasi\u00f9n.\nU terit\u00f2iu cum\u00fcn\u00e0le de Arnascu u l'\u00e8 culeg\u00e0u cun u cum\u00fcn de Cix\u00e0n grassie aa stradda ch'a p\u00f2rta versu S\u00e8nexi e u luc\u00e0le villaggiu t\u00fcisticu, ch'a razunze fasilmente a frasi\u00f9n de Bezzu, culeg\u00e0 asc\u00ec cun a Strada Pruvinsale 19, versu Villan\u00f6va. G\u00e9xa e Men\u00f4xiu e sun culeg\u00e0e cun a frasiun de Bezzu gr\u00e0ssie aa Stradda Pruvins\u00e0le 35, ch'a porta fin a Vend\u00f9n."}
{"id": "1717", "revid": "6882", "url": "https://lij.wikipedia.org/wiki?curid=1717", "title": "Barestin", "text": "Barestin o l'\u00e8 un com\u00f9n inta Provinsa de Sann-a. O gh'\u00e0 532 abitanti (a-i 30 de z\u00f9gno do 2019)"}
{"id": "1718", "revid": "10132", "url": "https://lij.wikipedia.org/wiki?curid=1718", "title": "Berd\u00ebnei", "text": "Berden\u00ebi (\u00f2 \"Bardin\u00ebo\") o l'\u00e9 'n p\u00e0ize ch'o s'atreuva inta Provinsa de Sann-a.\nGe\u00f2grafia.\nO gh'\u00e0 759 abitanti."}
{"id": "1719", "revid": "12552", "url": "https://lij.wikipedia.org/wiki?curid=1719", "title": "Berzezzi", "text": "Berzezzi o l'\u00e9 'n p\u00e0ize de 1131 abitanti ch'o s'atr\u00eauva inta Provinsa de Sann-a\nGe\u00f2grafia.\nU territoriu com\u00fcn\u00e0 u cunpr\u00e8nde asc\u00ec l'\u00ccsua de Berzezzi."}
{"id": "1720", "revid": "12052", "url": "https://lij.wikipedia.org/wiki?curid=1720", "title": "Boinsan", "text": "Boinsan (int'u s\u00f6 dial\u00e9tto \"Buinzan\", asc\u00ec \"Boissan\") u l'\u00e8 'n cum\u00fcne int'a Provinsa de Sann-a, ch'u gh'\u00e0 2.495 abitanti.\nGe\u00f2grafia.\nBuinzan l'\u00e8 scitu\u00f2u sutta a-o Munte Ravinet (\u00e4tu 1061 m) in 'na terassa natur\u00e2le sci\u00fc u M\u00e4 L\u00ecgure. U terit\u00f6io cum\u00fcnale l'\u00e8 atravers\u00f3u da tr\u00e9i rian ci\u00fc inport\u00e0nti e \u00e4tri ci\u00fc pic\u00ecn: a levante se truva u Ri\u00e0n Casazza, a-u conf\u00ecn cun L\u00eaua, a-u \u00e7entru d'u paize se truva u Ri\u00e0n Grande e a ponente gh'\u00e8 u Ri\u00e0n Taramburle, afl\u00fcente d'a sci\u00fcm\u00e8a Varatella.\nSt\u00f6ia.\nU numme Buinzan vegne fo\u015d\u0109ia da-a furma ci\u00fc antiga \"Bovissan\", da-u Latin Boves Sani, osc\u00eca \"unde i bo\u00ef sun san\". Def\u00e8ti durante l'\u00c4tu Medio\u00eavo, quande u paize anc\u00f9n nu gh'ea e 'ste t\u00e8re l'\u00e9an d'u santu\u00e0riu de S\u00e0n P\u00ea in Varatella, sun stete costru\u00ece e primme c\u00e0e da z\u00f6na da di past\u00f9. Div\u00e8rse de 'ste rescidense sun ancun vix\u00ecbili tra i bricchi insce u paize, cumme a Ca di Sc\u00f6y, a Ca Fossae o U Casin.\nSt\u00f6icamente 'ste t\u00e8re l'\u00e9an parte d'u f\u00e9odo de Toi\u00e0n, control\u00f2u da-a \u00e7it\u00e8 d'Arbenga, finch\u00e9 int'u 1386 u Pappa Urbano VI u l'a asegn\u00f2u a-a Rep\u00f9bblica de Zena.\nDurante t\u00fctta l'Et\u00e6 de M\u00ebzo i buinzaneizi han \u00e7erc\u00f3u de divent\u00e4 indipend\u00e9nti da-u cum\u00fcne de Toi\u00e0n finch\u00e9, u 11 nuvenbre 1592, a Gexa de santa Maia Maddalena divegne 'na par\u00f2cchia cun decr\u00e9tto d'u vescu d'Arbenga. U 5 dexembre 1600 vegn\u00ecva aprov\u00f2u i \"Capitoli\", osc\u00eca i n\u00f6vi stat\u00fbti cum\u00fcnali, e u 30 zen\u00e4 1602 a-u cad\u00e0stro Buinzan vegne separ\u00f3u da u reg\u00ecstro de Toi\u00e0n.\nInt'u 1795 ch\u00ec e int'i cum\u00fcni vix\u00ecn avegne a bat\u00e0ggia de L\u00eaua, parte d'e gu\u00eare napolioniche, unde i franceisi se sun scuntr\u00e6 cun i austr\u00ecachi e i piemonteizi.\nInt'u 1929 u cum\u00fcne de Buinzan vegne tac\u00f3u cun quellu de Toi\u00e0n e s\u00f4lo int'u 1946 l'a ricat\u00f3u a s\u00f6 indipend\u00e9nsa.\nAbitanti.\nU cum\u00fcne de Buinzan l'\u00e8 st\u00f6icamente divizu in 12 cuntr\u00eb, ch'e han pigi\u00f3u u numme da-e famiggie ch'e l'han costru\u00ece: Baroni, Berruti, Bonfanti, Bosseri, Cavi, Gandarini, Gandolfi, Molle (C\u00e0 d'u Mogli), Piazza, Polla (C\u00e0 d'u Pogli), Pozzo e Sottani. Gh'\u00e9 asc\u00ec 8 cuntr\u00eb de ci\u00fc n\u00f6va costru\u00e7ion: Buragi, Colle, Fornaci, Ginestre, Losano, Marici, Morteo e Rive.\nBuinzan confin-a cun Berd\u00ebnei a n\u00f2rd, cun A Pr\u00efa e Leua a levante, cun O Borghetto a mezogi\u00f3rno e cun Toi\u00e0n a ponente.\nMinor\u00e0nse fur\u00e8ste.\nSegundu u ISTAT, a-u 1 zen\u00e2 2020, a Buinzan ghe sun 108 rexidenti fur\u00e8sti.\nL\u00f6ghi de'nteresse.\nNat\u00fca.\nParte d'u terit\u00f6io cum\u00fcnale l'\u00e8 \u00f2cup\u00f3u da d'i sc\u00eeti de'nteresse comunit\u00e2io (SIC) d'u Munte Carmo - Munte Settepani e d'u Munte Ravinet - Rocca Barbena, cre\u00e6 da-u prug\u00e8ttu Nat\u00fca 2000 pe prutezze div\u00e8rse sp\u00eace truv\u00f3u s\u00f4lo in 'sta z\u00f6na, cumme \"Campanula sabatia\" (Campanula de Sann-a) o \"Gentiana ligustica\" (Genziana l\u00ecgure), utre che de sp\u00eace de ouxelli cumme l'\u00e0quila re\u00e4le.\nEconomia.\nA princip\u00e4le attivitae ecunomica l'\u00e8 l'agricurt\u00fca, sorviat\u00f9tto a coltiva\u00e7i\u00f3n d'i ouvivi p'\u00e2 produ\u00e7i\u00f3n de l'\u00f6ju v\u00e8rzel\u00ecn d'ouviva.\nColt\u00fca.\nPaolo Canavese (Toi\u00e0n, 28 agustu 1914 - Buinzan, 3 mazzu 1993) l'\u00e8 conscider\u00f2u u poeta ci\u00fc inport\u00e0nte de Buinzan, a-u qu\u00e4le le u a dedic\u00f2u de puex\u00ece int'a lengua itali\u00e0nn-a. Andrea Lertora, amigu d'u Canavese, pe c\u00f3ntra scrivea int'u dialettu ligure e a Buinzan le u a dedic\u00f2u 'sta puex\u00eca:\nTrasp\u00f3rti e vie de cumunica\u00e7i\u00f9n.\nBuinzan l'\u00e8 atravers\u00f3u da-a stradda pruvinciale 25, ch'a ou cullega cun Toi\u00e0n, a ponente, e cun L\u00eaua, a levante."}
{"id": "1721", "revid": "12052", "url": "https://lij.wikipedia.org/wiki?curid=1721", "title": "Carizan", "text": "Carizan (\"Caiss\u00e0n\" o \"Ca(r)iss\u00e0n\" a Arbenga, \"Carisan\" intu dialettu de Garesce,\" Carizan\" o \"Calizzan\" inte quellu de Urmea, \"Calizzano\" in italian) l'\u00e8 un cum\u00fcne da Liguria, inta Provinsa de Sann-a cun 'na pupulassiun de 1.545 abitanti (2011).\nGeugrafia.\nU se treuva in ta Val Burmia, in te l'entrut\u00e6ra fra Arbenga e Burghettu, g'ha 'na pupulassiun de 1.545 abitanti (2011). Cunfinn-a cun Bardenei, Bagnascu (CN), Burmia, Garesce (CN), Maggi\u00eau, Muriaudu, Useria, Pri\u00eaua (CN) e Riatu."}
{"id": "1722", "revid": "12052", "url": "https://lij.wikipedia.org/wiki?curid=1722", "title": "Cairi", "text": "Cairi o l'\u00e8 un cumun ant ra Provin\u00e7a \u00ebd S\u00e0na.\nGe\u00f2grafia.\n\u00cbr comun o s\u00eb treuva an val Bormia. O f\u00e0va p\u00e0rt dra \"Comunit\u00e0 Montana Alta Val Bormida\". \nCairi l'\u00e8 o ci\u00f9 amportant e ci\u00f9 gr\u00e0nd pais \u00ebd tucca ra val. O Bric d\u00ebr Tes\u00f2r o l'\u00e8 \u2018r mont ci\u00f9 grand con i seu 853 m.\nManifesta\u00e7ioin.\nCairi Medioev\u00e0l o l'\u00e8 una rievoca\u00e7ion storica ch\u2019a va da-o 5 \u00e0r 10 agost."}
{"id": "1723", "revid": "12552", "url": "https://lij.wikipedia.org/wiki?curid=1723", "title": "B\u00f2rzi e Veresso", "text": "B\u00f2rzi e Veresso son do\u00ee p\u00e0ixi un\u00eei inte 'n s\u00f4lo com\u00fbne. Se tr\u00eauvan inta Provinsa de Sann-a"}
{"id": "1724", "revid": "10132", "url": "https://lij.wikipedia.org/wiki?curid=1724", "title": "Cancre", "text": "Cancre (\"Corcre\" into dialetto do p\u00e0ize, \"Carcare\" in Italian) l'\u00e8 un com\u00fcne da Liguria.\nGe\u00f2grafia.\nCon 'na popolassion de 5.614 abitanti (2011), o s'atr\u00eauva inta Provinsa de Sann-a."}
{"id": "1725", "revid": "1211", "url": "https://lij.wikipedia.org/wiki?curid=1725", "title": "C\u00f4rxi", "text": "C\u00f4rxi (\"C\u00e0rxi\" o \"C\u00f2rxi\" in sen\u00e9se, \"Calice Ligure\" in italian) u l'\u00e8 \u00fcn cum\u00fcne de 1.713 abitanti da pruvinsa de Savuna.\nGeugrafia.\nC\u00f4rxi u se truva in-te \u00fcna de val\u00e9 dar\u00e8 a-u cum\u00fcne de Fin\u00f4, cun-u s\u00f6 c\u00e9ntru che u l'\u00e8 a-a cunfluensa da sci\u00fcm\u00e9ra de Carb\u00fca in-ta Pora, a cu\u00f4le a se cacia poi in-tu M\u00f4 Lig\u00fcre, a l'art\u00e9ssa da l\u00fccalit\u00e9 de Marina.\nU s\u00f6 terit\u00f6riu dunca u l'\u00e8 scitu\u00f3 tra-a parte centr\u00f4 du val\u00f4 Pora e in-ta val\u00f4 segundaria unde a se truva a frasi\u00f9n de Carb\u00fca. A fa parte de C\u00f4rxi a picina val\u00f4 de Ese asci, che a se truva a punente du c\u00e9ntru du paise, l\u00fcngu a stradda pe Gura. U restu de l'\u00f4ta val\u00f4 Pora u se truva in-tu vex\u00ecn cum\u00fcne de Ri\u00f4tu mentre, in-ta val\u00f4 de Carb\u00fca, C\u00f4rxi u riva f\u00ecn a-a cust\u00e8ra di munti, a cu\u00f4le a l'\u00e0, in-tu terit\u00f6riu de stu cum\u00fcne chi, u s\u00f6 puntu ci\u00fc \u00e9rtu in simma a-u Bric Chioggia (1041 m). Ci\u00fc o menu 2 km a est de stu briccu chi, in-te l'area cunusci\u00fca cumme Cian di Corsi, a gh'\u00e8 \u00fcna v\u00e9gia b\u00f4se milit\u00f4 da NATO, a-a giurn\u00f4 d'anc\u00f6 abandun\u00f4.\nDe ci\u00fc, a-u de la da cust\u00e8ra di munti, versu nord e in-tu bac\u00ecn da val\u00f4 Burmia, a picina val\u00f4 da l\u00fccalit\u00e9 de Cravaressa, d'anc\u00f6 abandun\u00f4, a l'\u00e8 parte du cum\u00fcne de C\u00f4rxi asci.\nSt\u00f2ia.\nAntighit\u00e9 e Mediuevu.\nL'area de C\u00f4rxi e di cum\u00fcni vex\u00ecn a l'\u00e9a sa abit\u00f4 in-tu Paleoliticu, cun pupulasiui che delungu i se s\u00f9n dedich\u00e8 a l'ativit\u00e9 agricula, cumme testimuni\u00f3 da-a gr\u00e9nda diffusi\u00f9n de pic\u00ecn c\u00e9ntri, pe cuntrul\u00f4 m\u00e9iu u terit\u00f6riu. S\u00f6lo in tenpi ci\u00fc recenti, d\u00e9ta a s\u00f6 pusisi\u00f9n in-ta val\u00f4 e in-scia stradda pe-u m\u00f4, a cuntr\u00f4 de C\u00f4rxi a deventer\u00e0 cu\u00e9llu ci\u00fc inpurt\u00e0nte. A ogni moddu a s\u00f6na a l'\u00e9ra de seg\u00fcru sa abit\u00f4 ci\u00fc o menu 8000 anni fa, d\u00f4ta a-a cu\u00f4le u remunta u vil\u00e0ggiu truv\u00f9n vex\u00ecn a-a g\u00e9xa de San Bastian\u00ecn a Perti, d'anc\u00f6 in-tu cum\u00fcne de Fin\u00f4. Du periudu di antighi lig\u00fcri a testimuniansa ci\u00f9 famusa a l'\u00e8 per\u00f2 cu\u00e9lla du \"Vil\u00e0ggiu de Agnime\", che u remunta a l'\u00e9te du f\u00e9ru e u l'\u00e8 scinbulu de l'inpurt\u00e0nsa du Fin\u00f4 cumme cunfin tra-i terit\u00f6ri di lig\u00fcri \"Sabazi\" e di \"Ingauni\".\nIn-te l'\u00e9te rum\u00f4na i nu gh'\u00e9ran di gr\u00e9ndi c\u00e9ntri, cun-a ci\u00fc parte di retruvam\u00e9nti che i s\u00f9n ligh\u00e8 a l'inpurt\u00e0nte \"via Julia Augusta\" (averta in-tu 12-13 a.C.), a cu\u00f4le a pas\u00f4va in-tu terit\u00f6riu de C\u00f4rxi asc\u00ec. In particul\u00f4 i s\u00f9n steti truv\u00f2i di resti de \u00fcn punte in-ta l\u00fccalit\u00e9 de Mordeglia, cunusci\u00fb cumme \"Pons Paule\" in-tu Mediuevu.\nDe t\u00fcttu u periudu sucessivu i nu ghe s\u00f9n particul\u00e9 testimunianse de C\u00f4rxi, u cu\u00f4le u sara, cumme u restu du Fin\u00f4, mesci\u00f3 da-a m\u00f4rca Aleramica a cu\u00e9lla de Savuna, pe fen\u00ee in-tu n\u00f6vu stetu du Marchex\u00f9n de Fin\u00f4 a-a s\u00f6 creasi\u00f9n in-tu 1162 cun Riccu I Du Car\u00e9ttu. In-ta gu\u00e9ra du Fin\u00f4 u burgu de C\u00f4rxi u dara pr\u00f6va da s\u00f6 federt\u00e9 a-u march\u00e9se Galiottu I tantu che l\u00e9, in-tu 1449, u doner\u00e0 a-a parocchia \u00fcna ricca cuppa d'argentu decur\u00f4 cun-u stemma di Du Car\u00e9ttu e e rappresentasiui de San Nicul\u00f9 e de San Mart\u00ecn, i dui patrui de parocchie de C\u00f4rxi e de Carb\u00fca.\nEt\u00e9 muderna e cuntenpuranea.\nPer\u00f2, in-tu 1546, u guvernu du march\u00e9se Alfonsu II u sara tantu m\u00f4 e opressivu da f\u00f4 part\u00ee propriu da C\u00f4rxi \u00fcna revurta. Segundu \u00fcna tradisi\u00f9n l\u00fccale sta revurta chi a sara incum\u00e9ns\u00f4 da \u00fcn poveru cuntad\u00ecn de numme Tognu Capel\u00ecn u cu\u00f4le, u giurnu primma du mariessu, a-u pustu da s\u00f6 mui\u00e9 pe-u \"ius primae noctis\" u purter\u00e0 \u00fcn \u00f4se, marciandu in t\u00e9sta a \u00fcna sent\u00e9na de ribelli. In realt\u00e9 a Rep\u00fcbbrica de S\u00e9na, delungu interes\u00f4 a ciap\u00f4 u cuntrullu du Marchex\u00f9n, a l'ax\u00e9va mand\u00f3 di mersenari da-a Germania a gi\u00fct\u00f4 a revurta. Per\u00f2, cun-a murte de l'urtimu march\u00e9se Sforsa Dria in-tu 1602, u Fin\u00f4 u paser\u00e0 sutta a l'inperu spagnollu, pe fen\u00ee poi da-u 1713 sutta S\u00e9na.\nIn-te gu\u00e9re napuleuniche u frunte tra-i franc\u00e9si e austru-piemunt\u00e9si pe varie otte u paser\u00e0 pe C\u00f4rxi, cun \u00fcna primma deschin\u00f4 de tr\u00fcppe di Sav\u00fcia (ci\u00fc o menu d\u00e9xemilla ommi) in-te l'avri du 1794, i cu\u00f4li i saran per\u00f2 vinti da-i franc\u00e9si, che a otubre du m\u00e9ximu annu i saccheger\u00e0n u paise. A scituasi\u00f9n a canger\u00e0 pocu in-te l'annu sucessivu, f\u00ecn a-u rivu du sener\u00f4 Napule\u00f9n e a s\u00f6 vit\u00f6ria in-ta battaia de L\u00f6a, in-tu nuvembre 1795. De ci\u00fc, in-te l'avri 1796, a passer\u00e0 propriu da Corxi, e poi Ri\u00f4tu l\u00fcngu a val\u00f4 Pora, a culonna du sener\u00f4 Augereau che, cun-u gi\u00fctu de \u00fcn cuntad\u00ecn da s\u00f6na (in cangio de \u00fcna lira), a munter\u00e0 f\u00ecn a-a Colla de San Giacumu pe poi chin\u00f4 in-ta val\u00f4 Burmia, unde u gh'\u00e9ra u restu de tr\u00fcppe franc\u00e9si.\nCun-a creasi\u00f9n da Rep\u00fcbbrica Lig\u00fcre u paise u sara inprinsipiu tac\u00f3 a-u departim\u00e9ntu da Maremula, cun capul\u00f6gu Pr\u00eca, ma poi, cun l'anesi\u00f9n da Lig\u00fcria a l'inperu franc\u00e9se, C\u00f4rxi u sara inseritu in-tu departim\u00e9ntu de Munten\u00f6tte, sutta a-u \"canton\" de Fin\u00f4 e in-te l\"'arrondissement\" de Savuna. In-tu m\u00e9ximu annu, u 1805, u sara tac\u00f3 a C\u00f4rxi u vex\u00ecn cum\u00fcne de Carb\u00fca, d'anc\u00f6 a s\u00f6 s\u00f6la frasi\u00f9n.\nIn-tu 1815, doppu a c\u00fcrta speri\u00e9nsa da Rep\u00fcbbrica Sen\u00e9se, C\u00f4rxi e t\u00fctta a Lig\u00fcria i saran d\u00e9ti a-i Sav\u00fcia, pe decisi\u00f9n du Cungressu de Vienna, e dunca inseriti f\u00ecn a-u 1927 in-ta pruvinsa de S\u00e9na, pe poi pas\u00f4 in-ta n\u00f6va pruvinsa de Savuna. U numme ufici\u00f4 \"Calice Ligure\" u remunta a-u 9 s\u00fcgnu 1930. In-ta segunda gu\u00e9ra mundi\u00f4 a C\u00f4rxi i ghe sar\u00e0n di scuntri tra de tr\u00fcppe du Bataggi\u00f9n San Marcu e i partigi\u00e9n, \u00fcnse di cu\u00f4li i saran fucil\u00e9 in-ta s\u00f6na de Cian di Corsi.\nDa-u 1973 a-u 2011 u l'\u00e0 f\u00e9tu parte da Cum\u00fcnit\u00e9 Muntana Pollupice asci, a-a giurn\u00f4 d'anc\u00f6 derlengu\u00f4.\nAbitanti.\nU cum\u00fcne de C\u00f4rxi u l'\u00e0 \u00fcna s\u00f6la frasi\u00f9n, Carb\u00fca, che a l'\u00e8 steta f\u00ecn a-u 1805 \u00fcn cum\u00fcne. I ghe s\u00f9n \u00f4tre l\u00fccalit\u00e9 de f\u00f6ra da-i dui c\u00e9ntri asci, cumme Ese, che a se truva in-ta picina val\u00f4 a punente de C\u00f4rxi. A Carb\u00fca, che a gh'a \u00fcna furma a paise sparsu, tra-e varie l\u00fccalit\u00e9 i ghe s\u00f9n cu\u00e9lle de Inobricco, Ciri, Canto e \u00f4tre.\nC\u00f4rxi u cunfina cun Burmia e Mallare a nord, cun Orcu Fe\u00ecn a levante, cun Fin\u00f4 e U T\u00fb a sud e cun Ri\u00f4tu a pun\u00e9nte.\nMinor\u00e0nse ful\u00e9n.\nSegundu l'ISTAT, a-u 31 dix\u00e9nbre 2017, a C\u00f4rxi i gh'\u00e9ran 41 rexidenti ful\u00e9n.\nSciti de interesse.\nArchitet\u00fce religiuse.\nU terit\u00f6riu de C\u00f4rxi u l'\u00e8 spartiu, da-u 3 agustu 1465, tra-i prevostri de due parocchie, che i se truvan sutta a-a diocesi de Savuna-Nori. Def\u00e9ti i ghe s\u00f9n a parocchia du paise, che a l'\u00e0 a s\u00f6 s\u00eade in-ta g\u00e9xa de San Nicul\u00f9, e cu\u00e9lla da prinsip\u00f4 frasi\u00f9n de C\u00f4rxi, Carb\u00fca, sutta a-a g\u00e9xa de San Mart\u00ecn.\nEcunumia.\nL'agricult\u00fcra a l'\u00e8 steta, fina a tenpi recenti, l'ativit\u00e9 ecunomica ci\u00fc inpurt\u00e0nte a C\u00f4rxi, survat\u00fcttu a cultivasi\u00f9n de \u00e8rburi da fr\u00fcta cumme p\u00e8rseghi e setr\u00f9n, orivi e vigne. D\u00e9ta l'inpurt\u00e0nsa de l'agricult\u00fcra u l'\u00e8 stetu realis\u00f3 in-tu pas\u00f3 u scistema de can\u00e9, diti beal\u00e9re o b\u00e9i, che u l'\u00e8 ancura in funsi\u00f9n. I gh'\u00e9ran de ativit\u00e9 ligh\u00e8 a-a lavurasi\u00f9n du l\u00e9gnu e a \u00fcna c\u00f4va de graf\u00ecte, che a se truv\u00f4va in-ta l\u00fccalit\u00e9 de Cravaressa e a-a giurn\u00f4 d'anc\u00f6 do t\u00fcttu abandun\u00f4. Tanti i l'\u00e9ran i abitanti de C\u00f4rxi che i travai\u00f4van in-te industrie de Fin\u00f4 asci, prinsipalm\u00e9nte a-u stabilimentu da \"Piaggio Aerospace\" a Marina.\nA C\u00f4rxi u gh'\u00e8 \u00fcn parcu de p\u00f4re eoliche asci, tra-i primmi da Lig\u00fcria, scit\u00f9\u00f3 in simma a-a cust\u00e8ra di munti tra Cian di Corsi e u Bric Chioggia e furm\u00f3 da sincue inpianti, pe \u00fcna putensa de ci\u00fc o menu 2,5 MW.\nCult\u00fcra.\nDialettu.\nA C\u00f4rxi a l'\u00e8 parl\u00f4 \u00fcna variante du finar\u00ecn, dialettu du gruppu du l\u00ecg\u00fcre c\u00e9ntru-ucident\u00e0le parl\u00f3 survat\u00fcttu a Fin\u00f4, cun de diferense da-e parl\u00e8 da riv\u00eaa.\nComunicasiui.\nStradde.\nC\u00f4rxi u l'\u00e8 sunt\u00f3 a-i cum\u00fcni vex\u00ecn da varie stradde: a prinsip\u00f4 a l'\u00e8 a SP17, a cu\u00f4le a sunta u paise cun Ri\u00f4tu, versu nord, e cun Fin\u00f4, a sud. I ghe s\u00f9n asci a SP46 pe Gura, a pun\u00e9nte, e a SP23 che, pasandu da frasi\u00f9n de Carb\u00fca, a va primma versu Fe\u00ecn (cangiandu numme in-te l'urtimu t\u00f6ccu in SP27) e poi a segue a cust\u00e8ra di munti f\u00ecn a-u cunfin cun Burmia.\nIn-ta val\u00f4 de C\u00f4rxi u gh'\u00e8 \u00fcn casellu in-sce l'autustradda A10 asci, ci\u00fc o menu 2 km a sud da-u c\u00e9ntru du paise."}
{"id": "1726", "revid": "12552", "url": "https://lij.wikipedia.org/wiki?curid=1726", "title": "Castergiancu", "text": "Castergiancu (dicciu asc\u00ec \"Castregiancu\" a Arbenga, Castregianco in zenese, \"Castelgi\u014dncu\" in urme\u00e0scu, \"Castelbianco\" in italian) u l'\u00e8 un cum\u00fcn da Lig\u00fc(r)ia cun 'na pupulasiun de 322 abitanti (d\u00e0ti agiurn\u00e0i au 2011).\nGeugraf\u00eca.\nU pa\u00ecse u se tr\u00f6va inta pruvinsa de Sav\u00f9na e inte l'entrut\u00e8ra d'Arbenga.\nU fa parte da val\u00e2 da giai(r)a Pennavai(r)e e u cunf\u00ecna cun Cixan, Naxin, Erli, Casterveiu, Unsu, S\u00fccca(r)\u00eae Vend\u00f9n.\nFrasi\u00f9n.\n\u00d9 l'\u00e8 divisu in n\u00f6ve lucalit\u00e0i:\nCian\u00eaa, T\u00e9cciu cu-a lucalit\u00e0i du P\u00f2nte, U Lava\u00f9 (d\u00eccciu in italian \"Magliocca\"), U Lagu Santu, A Culetta (che a cumpr\u00e8nde asc\u00ec a lucalit\u00e0i minure da \"Culetta Sutt\u00e0na\" o \"A Culetta de Sutta\"), Ves\u00e0llu, Ve(r)\u00e0vu (s\u00eade da cum\u00fcna) e U(r)\u00e8xine.\nSto(r)ia.\nU n\u00f2mme u de(r)iva da in insediamentu furtificau surva l'abitau de Ve(r)avu ch'u serviva pe cuntrul\u00e0 a riscusci\u00f9n de gab\u00e8lle e de merci inta zona de cunfin tra u Piemunte e a Lig\u00fc(r)ia.\nDe l'exist\u00e8nsa de in v\u00e9(r)u e propiu castellu intu te(r)it\u00f2(r)iu cum\u00fcn\u00e0le e nu se tr\u00f6van pe(r)\u00f2 di ducum\u00e8nti ufisi\u00e0li, nunustante che u primmu rife(r)im\u00e8ntu au pa\u00ecse l'\u00e8 du 1202, sutta aa duminasi\u00f9n di Clavesana, duvendu cunscide(r)\u00e0 in periudu de dix\u00f6tt'\u00e0gni de dipend\u00e8nsa inv\u00ease dau Cum\u00fcn d'Arbenga, fra u 1270 e 1288, qu\u00e0nde u te(r)it\u00f2iu da val\u00e2 du Pennavaire u turna sutta ai stessi marchexi. E vicessit\u00fcdini sucesc\u00ecve se l\u00eegan poi ai c\u00f2nti arbenganexi da fam\u00ecja di \"Cepollini\", furmalm\u00e8nte vassalli z\u00e0 dau XIV seculu di Clavesana, e anc\u00f9 sutta ai Del Carretto.\nInte stu m\u00f2ddu cun a creasi\u00f9n du marches\u00e0u de S\u00fccca(r)\u00ea, grassie a Carlo I del Carretto z\u00e0 dau 1397, Castergiancu e e sue frasiun v\u00e0n a segu\u00ec i ev\u00e8nti da val\u00e2 du Neva, es\u00e8ndu asc\u00ec cuinvolti a part\u00ec dau 1588 a ci\u00fc ripr\u00e9se inti sc\u00f2ntri fra Rep\u00fcbbrica de Zena e i Sav\u00f2ia. Sti chi i porte(r)\u00e0n a l'anesci\u00f9n da z\u00f2na ai dum\u00ecni de Zena intu 1624.\nSucescivam\u00e8nte l'\u00e8 st\u00e0u cuinv\u00f2ltu tra \u00e2utri sc\u00f2ntri, fra i austru-s\u00e0rdi e i Frans\u00e9xi p\u00e9 v\u00eca da bat\u00e0ja de L\u00f6a intu 1795: cun a f\u00ecn da Rep\u00fcbrica de Zena u te(r)it\u00f2(r)iu cum\u00fcn\u00e0le u \u00e9ntra inta Rep\u00fcbbrica Lig\u00fcre dau 1797.\nIntu 1815 u vegne inglubau daa Pruvinsa d'Arbenga du Regnu de Sardegna, cumme stabil\u00ecu segundu u Cungressu de Vienna, da ch\u00ec intu 1861 u p\u00e0ssa a f\u00e0 p\u00e0rte du Regnu d'Italia, a l'internu du sircund\u00e0(r)iu arbenganese da pruvinsa de Zena.\nImpurt\u00e0nte asc\u00ec da ricurd\u00e0 u parsi\u00e0le aband\u00f9n da frasi\u00f9n da Culetta, a part\u00ec dau 1887, p\u00e9 v\u00eca de smuntam\u00e8nti e fenomeni scismichi. Anc\u00f6i \u00fcna de prinsip\u00e0li atrasi\u00f9n t\u00fcristiche da cum\u00fcna gr\u00e0ssie a 'na ope(r)a de ristrut\u00fc(r)asi\u00f9n avegn\u00fca inti \u00e0gni 80.\nInti primmi \u00e0gni du N\u00f6ves\u00e8ntu cum\u00e8nsa u fenomenu de l'emigrasi\u00f9n v\u00e8rsu l'Ame(r)ica. Fra u 1973 e u 31 dix\u00e9mbre 2008 u l'\u00e9a parte da \"Cum\u00fcnit\u00e0i Munt\u00e0na Ingauna\", divegn\u00fca p\u00f2i \"du Punente Savunese\" f\u00ecn a u 2011, \u00e0nnu da sua supresci\u00f9n.\nAbitanti.\nMinor\u00e0nse fur\u00e8ste.\nSegundu u ISTAT, a-u 31 dexembre 2014, a Castergiancu ghe sun 41 rexidenti fur\u00e8sti.\nEcunum\u00eca.\nA l'\u00e8 prinsipalm\u00e8nte lig\u00e2 a l'agricult\u00fc(r)a (cultivasi\u00f9n de u(r)\u00ecve e da ci(r)\u00e9xa luc\u00e0le), l'alevam\u00e8ntu e u turismu (trekking e pesca spurtiva survat\u00fcttu), asc\u00ec perch\u00e9 a frasiun da Culetta a f\u00e0 p\u00e0rte di Burghi ci\u00fc b\u00e8lli de l'Italia.\nCult\u00fc(r)a.\nEnugastrunum\u00eca.\nCi(r)\u00e9xa de Castergiancu.\nA ci(r)\u00e9xa de Castergiancu a l'\u00e8 a va(r)iet\u00e0i luc\u00e0le de ci(r)\u00e9xa preserv\u00e2 da Slow food, div\u00eesa in d\u00f9e categu(r)\u00ece: \"cantun giancau\" e \"cantun negrau\" a primma ci\u00fc ci\u00e0i(r)a, ma(r)\u00fca ci\u00fc t\u00e0rdi rispettu ae \u00e2utre va(r)iet\u00e0i, a segunda a l'\u00e8 ci\u00fc sc\u00fc(r)a e a ma(r)\u00fca a z\u00fcgnu.\nA sta chi a l'\u00e8 dedic\u00e2 a festa da ci(r)\u00e9xa, ch'a se tegne a d'est\u00e0i a Ve(r)\u00e0vu.\nCuxina luc\u00e0le.\nI pi\u00e0tti ci\u00fc impurtanti da tradisi\u00f9n castergianchina i s\u00f9n i ravi\u00f6i de bu(r)\u00e0xe e u cun\u00ecju aa lig\u00fcre.\nDialettu Castergianchin.\nIntu pa\u00ecse u se parla \u00fcna variante da lengua ligure sentru-pun\u00e8nte, de st\u00e0mpu prisipalm\u00e8nte arbenganese.\nFeste e f\u00e9(r)e.\n\u2022 Carlev\u00e2 de Castergiancu, a l'\u00e8 a f\u00e8sta du matesd\u00ec gr\u00e0ssu intu pa\u00ecse.\n\u2022 Sagra de-e Ci(r)\u00e9xe, a se tegne ai primmi de z\u00fcgnu.\n\u2022 Sagra du Fritu mistu de Campagna, a se tegne a l\u00fcju a Ve(r)\u00e0vu.\n\u2022 Festa de l'\u00f6(r)iu, aa Cul\u00e9tta, p\u00e9 festez\u00e0 a rac\u00f2lta n\u00f6va de u(r)\u00ecve.\nVie de Cum\u00fcnicasi\u00f9n.\nU cum\u00fcn l'\u00e8 culeg\u00e0u c\u00f9n Naxin e Arbenga grassie a a str\u00e0dda punvisale n\u00fcm\u00e9(r)u 16 (SP16). U l'\u00e8 asc\u00ec culeg\u00e0u cun S\u00fccca(r)\u00ea\np\u00e9 v\u00eca da str\u00e0dda de c\u00e2ve, parsialm\u00e8nte ster\u00e2, ch'a parte da z\u00f2na ind\u00fcstri\u00e0le de Martinettu (ai cunfin cun Cix\u00e0n) e a 'r\u00ecva a Ves\u00e0llu."}
{"id": "1727", "revid": "10132", "url": "https://lij.wikipedia.org/wiki?curid=1727", "title": "O D\u00ea", "text": "O D\u00ea (\u00f2 D\u00eago in zeneize) o l'\u00e8 'n com\u00f9n inta Provinsa de Sann-a. O gh'\u00e0 1956 abitanti (a-i 30 de z\u00f9gno do 2019)."}
{"id": "1728", "revid": "12052", "url": "https://lij.wikipedia.org/wiki?curid=1728", "title": "Fin\u00f4", "text": "Fin\u00f4 (\"Fin\u00e2\" in sen\u00e9ise, \"Finarum\" in lat\u00ecn e \"Finale Ligure\" in itali\u00e0n) u l'\u00e8 \u00fcn cum\u00fcne de 11.733 abitanti da pruvinsa de Savuna, u cuintu ci\u00fc gr\u00e9ndu doppu Savuna, Arbenga, Coiri e Varasse, spartiu in varie cuntr\u00e8 d'anc\u00f6 tach\u00e8 insemme.\nSit\u00e9 ricca de st\u00f2ia, a s\u00f6 l\u00fccalit\u00e9 du Burgu, che a l'\u00e8 st\u00e8ta da-u 1162 f\u00ecn a-u 1797 a capit\u00f4 de l'antigu st\u00f4tu du Marchex\u00f9n de Fin\u00f4, a l'\u00e8 a-a giurn\u00f4 d'anc\u00f6 cunscider\u00f4 \u00fcn di burghi ci\u00fc b\u00e8lli d'Italia.\nGeugrafia.\nFin\u00f4 u se truva in-ta riv\u00eaa de Pun\u00e9nte, in-ta s\u00f6na tra-i d\u00f2i c\u00f4i da Cr\u00f4vas\u00f2ppa e de C\u00f4u Nori. A parte de ar\u00e9na da costa lig\u00fcre scitu\u00f4 in-tu terit\u00f6riu de stu cum\u00fcne chi a l'\u00e8 spartia in sincue t\u00f6cchi da-i c\u00f4i da s\u00f6na. A primma parte, che a va da-u c\u00f4u da Cr\u00f4vas\u00f2ppa a-a colla, che a riva ar\u00e9nte a-u m\u00f4, unde a se truva a fortessa de Castelfrancu, a l'\u00e8 cu\u00e9lla da l\u00fccalit\u00e9 de Marina. A levante de sta colla chi, dita du \"Gottero\" asc\u00ec, a gh'\u00e9 a marina da l\u00fccalit\u00e9 de Pia che a riva fin a-u c\u00f4u du Castell\u00e9ttu, poi separ\u00f9n da-u c\u00f4u San Dun\u00f4tu da \u00fcna ar\u00e9na da-u m\u00e8ximu numme. A-a f\u00ecn a gh'\u00e8 a marina de Varigotti, cunpresa tra-u c\u00f4u de San Dun\u00f4tu e C\u00f4u Nori, e divisa a meit\u00e9 da-u c\u00f4u de punta Crena. L'area a levante de punta Crena a cunprende cuarche d'\u00fcna tra-e ar\u00e9ne ci\u00fc b\u00e8lle e cunusci\u00fce de t\u00fctta a riv\u00eaa de Pun\u00e9nte, cumme l'ansa di Sarac\u00ecn e l'ar\u00e9na du \"Malpasso\".\nFin\u00f4 u l'\u00e8 bagn\u00f9n da tr\u00e9i sci\u00fcm\u00e9re: a Pora, u s\u00f6 aflu\u00e9nte Aquila e a Sus\u00e0, a cu\u00f4le a se caccia in-tu M\u00f4 Lig\u00fcre a P\u00eea. E val\u00e8 de ste sci\u00fcm\u00e9re chi i s\u00f9n separ\u00e8 da-i vari bricchi da s\u00f6na e u gh'\u00e8 asc\u00ec, a levante du c\u00e9ntru du paise, l'\u00f4tucianu de M\u00f4gne, riccu de gr\u00e9ndi e inpurt\u00e0nti \u00f4rme, unde i s\u00f9n st\u00e8te truv\u00e8 varie testimunianse da presensa de l'ommu primitivu in-ta s\u00f6na.\nSt\u00f2ia.\nPreist\u00f2ia.\nA s\u00f6na de Fin\u00f4 a l'\u00e8 st\u00e8ta abit\u00f4 fina da-u Paleoliticu, cumme testimuni\u00f9n da di retruvam\u00e9nti in-te l'\u00f4rme de l'area, tra-e cu\u00f4li cu\u00e9lla de Ar\u00e9ne Candide, cunusci\u00fca cumme l'Armassa asc\u00ec. In-te sta \u00f4rma chi u l'\u00e8 st\u00e8tu truv\u00f9n \u00fcn di sep\u00fcrti ci\u00fc antighi d'Eur\u00f6pa, che u remunta a ci\u00fc o menu 25.000 anni fa, ditu u sep\u00fcrtu du \"Su\u00e9nu Pr\u00ecnsipe\". A particularit\u00e8 de stu sep\u00fcrtu chi, de \u00fcn fi\u00f6 de 15-16 anni, a l'\u00e8 a ricchessa du s\u00f6 curedu e a cunpletessa du retruvam\u00e9ntu, f\u00e8tu u primmu de masu du 1942 da-a squadra du prufes\u00fc Luiggi Bernab\u00f2 Brea. \u00d4tri retruvam\u00e9nti, ci\u00fc res\u00e9nti, i s\u00f9n st\u00e8ti f\u00e8ti in-ta cusc\u00ec dita \"t\u00f4na de f\u00f4ie\", parte da gr\u00e9nda \u00f4rma de M\u00f4gne, e turna in-te l'Armassa, unde u l'\u00e8 st\u00e8tu truv\u00f9n \u00fcn primitivu semet\u00e9iu cun chinse sep\u00fcrti.\nTantu inpurt\u00e0nti i s\u00f9n asc\u00ec e dex\u00e9ne de scrite in sce ciatte prie da s\u00f6na, cunusci\u00fce cumme \"ciappe\", tra-e cu\u00f4li se regurdan u Ciappu de Cunche, u Ciappu da S\u00f4 e u Ciappu di S\u00e9ixi.\nA-a giurn\u00f4 d'anc\u00f6 a ci\u00fc parte di reperti truv\u00f2i in-ta s\u00f6na a l'\u00e8 cunserv\u00f4 e vixibile in-tu m\u00fcseu da sit\u00e9, scitu\u00f9n in-tu cunventu de Santa Caterina, a-u Burgu.\nEt\u00e9 antiga.\nU terit\u00f6riu du cum\u00fcne de Fin\u00f4 u l'\u00e8 st\u00e8tu cuntrul\u00f9n da varie pupulasi\u00f2i in-tu cursu di seculi. Sa primma de l'et\u00e9 di Rum\u00f4ni sta s\u00f6na a l'\u00e9ra \u00fcn inpurt\u00e0nte area di cumerci, esendu a-u cunfin tra-i terit\u00f6ri di lig\u00fcri \"Sabazi\" e di \"Ingauni\". De stu periudu chi a testimuniansa ci\u00fc famusa a l'\u00e8 seg\u00fcram\u00e9nte cu\u00e9lla du \"Vil\u00e0ggiu de Agnime\", c\u00e9ntru furtific\u00f9n in simma a-a Ruca de Perti e pupul\u00f9n da-u IX seculu f\u00ecn a-u IV seculu a.C., scr\u00f6vertu in-tu 1959 da \u00fcna spedisi\u00f9n de l'Instit\u00fbtu Internasiun\u00f4le de St\u00fcdi Lig\u00fcri.De l'et\u00e9 rum\u00f4na i ghe s\u00f9n n\u00fcmerusi resti, scib\u00e9n che a no gh'\u00e9ra ancura di grossi c\u00e9ntri, sunt\u00f2i a-e stradde che i travers\u00f4van a s\u00f6na, survat\u00fcttu da l'inpurt\u00e0nte \"via Julia Augusta\" che, custruia pe or\u00e9i de l'inperat\u00fb Cesare Gustu, in-te stu t\u00f6ccu chi a sunt\u00f4va \"Vada Sabatia\" (d'anc\u00f6 Vu\u00e9) cun \"Albingaunum\" (Arbenga), e da cusc\u00ec dita \"Stradda Romera\". Testimunianse de ste stradde chi i s\u00f9n i sincue punti rum\u00f4ni, du I-II seculu d.C., da val\u00f4 Ponci (da-u lat\u00ecn \"Vallis Pontium\", \"a val\u00f4 di punti\"), val\u00f4 segundaria da sci\u00fcm\u00e9ra Sus\u00e0. Chi i se truv\u00f4van asc\u00ec, tra-i cusc\u00ec diti punte M\u00fcttu e punte de l'\u00e8gua, de antighe c\u00f4ve pe l'estrasi\u00f9n da pria du Fin\u00f4.\nA remunta ci\u00fc o menu a-u IV-V seculu d.C. a custrusi\u00f9n da primma g\u00e9xa paleocrestiana in-ta l\u00fccalit\u00e9 de P\u00eea, cunusci\u00fca cumme a \"ceive de Fin\u00f4\", da cu\u00f4le a l'\u00e8 ancura vixibile a parte ci\u00fc bassa. A se truva sutta a-u cunventu di scap\u00fcs\u00ecn de San Fransescu, unde a l'\u00e8 st\u00e8ta scr\u00f6verta doppu di travai a-u cunventu f\u00e8ti tra-u 1940 e u 1945.\nA despetu du creppu di rum\u00f4ni a Lig\u00fcria a rester\u00e0 ancura pe \u00fcn p\u00f6 de tenpu sutta a-i bisant\u00ecn, cun-a cusc\u00ec dita \"Provincia Maritima Italorum\", cuande u restu da Cian\u00fcra Padana u l'\u00e9ra sa cuntrul\u00f9n da-i l\u00fcngubardi. Pe difende u \"limes\", che u camin\u00f4va l\u00fcngu a s\u00f9ra di munti, i s\u00f9n st\u00e8ti realis\u00f2i di \"castra\", tra-i cu\u00f4li se regurdan u \"Castrum Perticae\" e i \"castra\" de Pia e de Orcu. U \"Castrum Perticae\", cunusci\u00fcu cumme cast\u00e9llu de San Tugn\u00ecn asc\u00ec (da-u numme de l'ar\u00e9nte gex\u00e9tta), u l'\u00e8 \u00fcna furtificasi\u00f9n du VI-VII seculu scitu\u00f4 in simma a l'\u00e9rtu briccu che u divide Perti da val\u00f4 de Orcu Fe\u00ecn, dunca cu\u00e9lla da sci\u00fcm\u00e9ra Aquila, ar\u00e9nte a-u scitu de l'antigu c\u00e9ntru lig\u00fcre du vil\u00e0ggiu de Agnime. U cast\u00e9llu de Orcu (\"Castrum Orche\") u se truva a levante du paise da-u m\u00e8ximu numme, ar\u00e9nte a-a g\u00e9xa de San Lenc\u00ecn, e u cuntrul\u00f4va s\u00e9gge a val\u00f4 du ri\u00e0n Curnei (aflu\u00e9nte da Sus\u00e0, a levante) che a val\u00f4 de Fe\u00ecn, a pun\u00e9nte. Cun-u cast\u00e9llu de Varigotti (\"Castrum Varicottis\"), scitu\u00f9n in simma a-u c\u00f4u de punta Crena e desent\u00e9g\u00f9n in-tu 1341 da-i sen\u00e9isi, ste furtesse chi i furm\u00f4van u scistema de difeisa de l'area, primma da custitusi\u00f9n du Marchex\u00f9n.\nMediuevu.\nU cuntrullu di bisant\u00ecn u l'\u00e8 finiu in-tu VII seculu, cun-a cuncuista du re di l\u00fcngubardi Rutari du picen\u00ecn paise de et\u00e9 rum\u00f4na che u se truv\u00f4va a-a fuxe da Pora in-tu 641 e, in-tu 643, du paise de \"Varicottis\", du cu\u00f4le i s\u00f9n st\u00e8ti desent\u00e9g\u00f2i u primmu castellu e e m\u00fcraie.\nDoppu i seculi ci\u00fc sc\u00fcri de l'\u00f4tu mediuevu a primma testimuniansa scrita du Fin\u00f4 a remunta a-u 967, cuande l'inperat\u00fb Otun I u cunsegn\u00f4va a Aleramo du Munfer\u00f9n e t\u00e8re da cusc\u00ec dita m\u00f4rca Aleramica, tra-e cu\u00f4li u l'\u00e8 indic\u00f9n u castellu de Orcu asc\u00ec. Tra-i discendenti de Aleramo u se p\u00f6 regurd\u00f4 Riccu du Vasto, ditu asc\u00ec Du Car\u00e9ttu, mensun\u00f9n in-te \u00fcn dipluma du 1162 unde l'inperat\u00fb Federiccu B\u00f4rbarussa u d\u00f4va a l\u00e9 de t\u00e8re e di tituli, tra-e cu\u00f4li cu\u00e9llu de march\u00e9ise de Savuna, cun pudest\u00e9 surva a s\u00f6na de Fin\u00f4 asc\u00ec. Scib\u00e9n che a s\u00f6 investitura a l'\u00e9ra surva \u00fcn terit\u00f6riu benb\u00e9n ci\u00fc grossu, u s\u00f6 pur\u00e9i u l'\u00e9ra a-a f\u00ecn efettivu s\u00f6lo in-te l'area du Fin\u00f4 (d\u00e8tu che Savuna in pochi anni a diventer\u00e0 \u00fcn liberu cum\u00fcne) e dunca u se fa incum\u00e9ns\u00f4 a st\u00f2ia du Marchex\u00f9n propriu in-tu 1162, cun Riccu du Car\u00e9ttu cumme s\u00f6 primmu march\u00e9ise.\nDa-a f\u00ecn du XII seculu a cum\u00e9nsa \u00fcn periudu de gr\u00e9nde sviluppu pe t\u00fctta a s\u00f6na, avi\u00f9n cun-a realisasi\u00f9n da primma parte du Cast\u00e9l Govone (foscia in-tu 1172), in simma a-a colla du Becchignolo. Inpurt\u00e0nte a l'\u00e8 asc\u00ec a fundasi\u00f9n, f\u00e8ta pe oreit\u00e9 du march\u00e9ise Riccu II, du c\u00e9ntru de Burgu (mensun\u00f9n pe-a primma otta in-tu 1213 cumme \"Burgus Finarii\", u \"Burgu du Fin\u00f4\") tra-a f\u00ecn du XII e u prinsipiu du XIII seculu, u cu\u00f4le u deventer\u00e0 pr\u00e9stu a capit\u00f4 du Marchex\u00f9n. De ci\u00fc, a fundasi\u00f9n a l'\u00e8 st\u00e8ta foscia f\u00e8ta a-u pustu de \u00fcn ci\u00fc antigu paise, d\u00e8ti di res\u00e9nti retruvam\u00e9nti sutta a-a ciassa du tribun\u00f4, remuntanti a-u X seculu.\nIn-tu XIV seculu, cun-a crescita du pur\u00e9i du Marchex\u00f9n (cumme a fundasi\u00f9n du Marchex\u00f9n de S\u00fcccaellu in-tu 1397 da parte de \u00fcn ramu da famia di Du Car\u00e9ttu) a Rep\u00fcbbrica de S\u00e9na a incum\u00e9ns\u00f4va a av\u00e9i de mire in-sciu Fin\u00f4 de moddu de tac\u00f4 t\u00fctta a riv\u00eaa de Pun\u00e9nte, d\u00e8tu che i Du Car\u00e9ttu i cuntrul\u00f4van a s\u00f6la stradda che da-u m\u00f4 a l'and\u00f4va a-u Duc\u00f4to de Milan che a no fusse sutta a-i sen\u00e9isi. Pe sti mutivi chi a scciuper\u00e0 in-tu 1447 a cusc\u00ec dita gu\u00e9ra du Fin\u00f4 (che in-tu mentre u l'\u00e9ra sutta a-u march\u00e9ise Galiottu I), e che a fenir\u00e0 l'annu doppu cun-a vit\u00f6ria sen\u00e9ise, scib\u00e9n che cu\u00e9sti i saran caci\u00f2i sa in-tu 1450 da-e tr\u00fcppe de Giuanne I. A st\u00f2ia de sta gu\u00e9ra chi a l'\u00e8 cunt\u00f4 da Gianmario Filelfo, scriv\u00e0n sen\u00e9ise cuntenpuraneu a-i f\u00e8ti, in-tu s\u00f6 libbru \"Bellum Finariense\", du 1453.\nIn-ti anni sucessivi i s\u00f9n st\u00e8te realis\u00e8 e n\u00f6ve m\u00fcraie du Burgu, ancura vixibili cu-e tr\u00e9i purte de purta Car\u00e9tta, purta Testa e purta Rum\u00f4na du Mur\u00ecn, e a famusa ture di diamanti de Cast\u00e9l Govone (du 1490). In-tu 1462 u l'\u00e8 st\u00e8tu restrutur\u00f9n u Palassu du Tribun\u00f4 e, in-tu 1492, a s'\u00e8 custruia a particul\u00f4 g\u00e9xa de Nostra Scignura du Loreto a Perti, cunusci\u00fca cumme a g\u00e9xa di sincue canpan\u00ecn asc\u00ec.\nEt\u00e9 muderna.\nIn-tu periudu sucessivu a-a vit\u00f6ria in-ta gu\u00e9ra du Fin\u00f4, u Marchex\u00f9n u l'\u00e8 ariv\u00f9n a-u s\u00f6 mascimu splendure, cuncuistandu vari paisi l\u00fcngu a Val\u00f4 Burmia, fina a Saliceto e a Paroldo, f\u00e8tu che u purt\u00f4va gr\u00e9ndi ricchesse da-i cumerci. In-tu m\u00e8ximu periudu a gh'\u00e8 st\u00e8ta a custrusi\u00f9n de vari palassi de famie nobili, cumme i Ricci, che i gh'\u00e0n av\u00e9rtu u s\u00f6 palassu in-tu 1529, i Cavasola e, tra-i ci\u00fc inpurt\u00e0nti, i Buraggi.\nPer\u00f2 u mum\u00e9ntu de p\u00f4xe u l'\u00e8 scent\u00f9n pr\u00e9stu: cun-a sc\u00fcsa de cu\u00f4rche revurta cuntra a-u march\u00e9ise Alfonsu II e a-u s\u00f6 m\u00f4guvernu, a Rep\u00fcbbrica de S\u00e9na in-tu 1558 a l'\u00e0 mesci\u00f9n cun sucessu gu\u00e9ra a-u Marchex\u00f9n. A ogni moddu a l'\u00e0 cuntrul\u00f9n u Fin\u00f4 s\u00f6lo f\u00ecn a-u 1602, cuande, cun-a murte de l'urtimu march\u00e9ise (Sforsa Dria), u v\u00e9giu marchex\u00f9n u l'\u00e8 pass\u00f9n sutta a l'inperu spagnollu, restandu \"de iure\" \u00fcn feudu inperi\u00f4. Pe-a Spagna u cuntrullu de Fin\u00f4 u l'\u00e9ra tantu inpurt\u00e0nte d\u00e8tu che u cunsentiva \u00fcn seisu a-u m\u00f4 pe-u cusc\u00ec ditu \"Cam\u00ecn spagnollu\" u cu\u00f4le, traversu u Duc\u00f4to de Milan, u cunsentiva a-e tr\u00fcppe da Spagna e da Napuli de riv\u00f4 in-te Fiandre, pruvinse ribelli. A-u periudu spagnollu i remuntan varie custrusi\u00f2i, a-a giurn\u00f4 d'anc\u00f6 ancura existenti, cumme a purta Re\u00f4le, realis\u00f4 a-u pustu da purta Car\u00e9tta, u rafursam\u00e9ntu di castelli sa presenti, a custrusi\u00f9n da furtessa de San Giuanne, surva a-u c\u00e9ntru du Burgu, l'\u00f4rcu triunf\u00f4le da Marina e a scistemasi\u00f9n de varie g\u00e9xe, cumme cu\u00e9lla de San Bi\u00f4xu.\nA f\u00ecn da duminasi\u00f9n spagnolla, in-tu 1707, a curispunde a-u defenitivu decl\u00ecn du Marchex\u00f9n, cat\u00f9n da S\u00e9na in-tu 1713, a cu\u00f4le a l'\u00e8 st\u00e8ta l'urtima feudataria de Fin\u00f4, esercitandu u s\u00f6 cuntrullu traversu \u00fcn guvernat\u00f6. Scinbulu da n\u00f6va gesti\u00f9n a l'\u00e8 a destrusi\u00f9n, in-tu 1715, de Cast\u00e9l Govone; gesti\u00f9n che a l'\u00e0 duv\u00fcu gest\u00ee de revurte asci, cumme cu\u00e9lle du 1730 e du 1734, e \u00fcn invasi\u00f9n di piemont\u00e9isi. Cun-a P\u00f4xe de Acquisgrana du 1748 u cuntrullu de Fin\u00f4 u l'\u00e8 st\u00e8tu du t\u00fcttu d\u00e8tu a-a Rep\u00fcbbrica de S\u00e9na, a cu\u00f4le a l'\u00e0 tac\u00f9n dritam\u00e9nte a s\u00f6na a-i s\u00f6 dumini, restandu cusc\u00ec Fin\u00f4 s\u00f6lo \"de iure\" \u00fcn marchex\u00f9n, cunservandu per\u00f2 i s\u00f6 antighi \"Statuta\".\nEt\u00e9 cuntenpuranea.\nL'antigu St\u00f4tu u l'\u00e8 dunca finiu du t\u00fcttu in-tu 1795, cuande, cun l'invasi\u00f9n de tr\u00fcppe franc\u00e9isi de Napule\u00f9n e a creasi\u00f9n da Rep\u00fcbbrica Lig\u00fcre, i s\u00f9n st\u00e8ti abul\u00eei i v\u00e9gi tituli e i feudi, cun l'aministrasi\u00f9n l\u00fccale che a l'\u00e8 st\u00e8ta mudernis\u00f4. Inprinsipiu tac\u00f9n in-tu departim\u00e9ntu da Maremula, cun capul\u00f6gu a-a Pr\u00eca, cun l'anesi\u00f9n da Lig\u00fcria a l'inperu franc\u00e9ise Fin\u00f4 u l'\u00e8 st\u00e8tu inseriu in-tu departim\u00e9ntu de Munten\u00f6tte, unde u l'\u00e9ra capul\u00f6gu de \u00fcn \"canton\" de l\"'arrondissement\" de Savuna. U remunta a stu periudu chi a custrusi\u00f9n du Te\u00f4tru Aycardi, u ci\u00fc antigu de t\u00fctta a riv\u00eaa, av\u00e9rtu in-tu 1806.\nIn-tu 1815, doppu a c\u00fcrta speri\u00e9nsa da Rep\u00fcbbrica Sen\u00e9ise, u Fin\u00f4, e t\u00fctta a Lig\u00fcria asc\u00ec, i s\u00f9n pass\u00f2i a-i Sav\u00fcia pe decisi\u00f9n du Cungressu de Vienna e dunca inser\u00eei, f\u00ecn a-u 1927, in-ta pruvinsa de S\u00e9na, pe poi pas\u00f4 in-ta n\u00f6va pruvinsa de Savuna. In-te cu\u00e9llu annu u l'\u00e8 st\u00e8tu cre\u00f9n u cum\u00fcne de \"Finale Ligure\" asc\u00ec, cun l'uni\u00f9n di tr\u00e8i paisi du Burgu, de Pia e da Marina.\nIn-ti anni da primma gu\u00e9ra mundi\u00f4 a Fin\u00f4 a cum\u00e9ns\u00f4va \u00fcn prucessu de industrialisasi\u00f9n, cun-a creasi\u00f9n de oficine da Marina (che i faxevan c\u00f4ri f\u00e9ruvi\u00e0ri), poi cat\u00e8 da l'ommu d'af\u00f4ri sen\u00e9ise Rinaldu Piaggio, u cu\u00f4le u l'\u00e0 inandi\u00f9n \u00fcn stabilim\u00e9ntu pe-a prudusi\u00f9n de a\u00e9rei. F\u00ecn a-u s\u00f6 stram\u00fcu a Villan\u00f6va d'Arbenga in-tu 2014, sta chi a l'\u00e8 st\u00e8ta a realt\u00e9 de travaiu ci\u00fc inpurt\u00e0nte du paise, cu-i stabilim\u00e9nti da \"Piaggio Aerospace,\" a-a giurn\u00f4 d'anc\u00f6 pe-a ci\u00fc parte deruc\u00f2i, che i ocupav\u00f4n \u00fcna grossa area ar\u00e9nte a-u c\u00f4u da Cr\u00f4vas\u00f2ppa.\nD\u00e8ta a s\u00f6 l\u00fcnga e inpurt\u00e0nte st\u00f2ia in-tu 2007, cun decr\u00e9tu du prescid\u00e9nte da rep\u00fcbbrica, u cum\u00fcne de Fin\u00f4 u l'\u00e0 ricev\u00f9n u titulu de sit\u00e9. Da-u 1973 a-u 2011 u l'\u00e0 f\u00e8tu parte da Cum\u00fcnit\u00e9 Muntana Pollupice asc\u00ec, a-a giurn\u00f4 d'anc\u00f6 derlengu\u00f4.\nAbitanti.\nU c\u00e9ntru du cum\u00fcne de Fin\u00f4 u l'\u00e8 spartiu in-te frasi\u00f2i st\u00f2riche de Burgu, Pia e Marina, tach\u00e8 asemme in-tu 1927. Gh'\u00e8 asc\u00ec de \u00f4tre frasi\u00f2i, v\u00e9gi cum\u00fcni d'anc\u00f6 tac\u00f2i a Fin\u00f4, cumme Lacrem\u00f4, Versi e Varigotti (cum\u00fcni f\u00ecn a-u 1896, cun P\u00eea), Gura e \u00d6lle (a-u Burgu, u 14 avri 1869), Perti (cun-u Burgu da-u 1877), \u00f4tre che M\u00f4gne, Muntix\u00e9lu e San Benard\u00ecn.\nFin\u00f4 u cunfina cun Borsi Ver\u00e9si e U T\u00fb a pun\u00e9nte, C\u00f4rxi, Orcu Fe\u00ecn e V\u00e9ssi versu munte e cun Nori a levante; a sud u l'\u00e8 bagn\u00f9n da-u M\u00f4 Lig\u00fcre.\nMinor\u00e0nse ful\u00e9n.\nSegundu l'ISTAT, a-u 31 dix\u00e9nbre 2017, a Fin\u00f4 i gh'\u00e9ran 880 rexidenti ful\u00e9n.\nSciti de interesse.\nArchitet\u00fce religiuse.\nFin\u00f4 u l'\u00e8 a-a giurn\u00f4 d'anc\u00f6 ancura diviso tra-i prevostri de n\u00f6ve g\u00e9xe, cun surisdisi\u00f9n in di terit\u00f6ri che ci\u00fc o menu i s\u00f9n i m\u00e9ximi di cu\u00e9lli di v\u00e9gi cum\u00fcni d'anc\u00f6 tac\u00f2i a-a sit\u00e9. U l'\u00e8 interessante v\u00e9i cumme, d\u00e8tu che e due l\u00fccalit\u00e9 de Gura e de \u00d6lle i s\u00f9n st\u00e8te cat\u00f2i da-u march\u00e9ise Riccu II \"s\u00f6lo\" in-tu 1212 (vari anni doppu a custitusi\u00f9n du Marchex\u00f9n), a-a giurn\u00f4 d'anc\u00f6 ste due parocchie chi a se truvan ancura sutta a-a diocesi de Arbenga-Inperia, cumme a vex\u00ecna Pr\u00eca, e nu sutta a cu\u00e9lla de Savuna-Nori, cumme u restu du cum\u00fcne de Fin\u00f4.\nEcunumia.\nCumme pe-i \u00f4tri cum\u00fcni da riv\u00eaa, tantu inpurt\u00e0nte pe l'ecunumia de Fin\u00f4 u l'\u00e8 u turismu balneare scib\u00e9n che i ghe s\u00e9ggian n\u00fcmeruse \u00f4tre ativit\u00e9 puscibili. Pertantu a gh'\u00e8 asc\u00ec \u00fcn turismu sunt\u00f9n a-e varie ativit\u00e9 sportive pe-e cu\u00f4li Fin\u00f4 u l'\u00e8 devent\u00f9n \u00fcn inpurt\u00e0nte c\u00e9ntru de turismu internasiun\u00f4le, survat\u00fcttu pe-a ranpign\u00f4, f\u00e8ta in-sce varie rive vertic\u00f4li di munti surva e val\u00e8 dar\u00e9 a-u paise, e pe-u ciclismu, prinsipalm\u00e9nte pe-e discipline ligh\u00e8 a-a \"mountain bike\".\nF\u00ecn a-u 2012, doppu \u00fcn prucessu de industrialisasi\u00f9n incumens\u00f9n in-tu XIX seculu, a se truv\u00f4va chi a s\u00eade du stabilimentu da \"Piaggio Aerospace\", frabica unde a gh'\u00e9ra a prudusi\u00f9n de a\u00e9rei, che a l'\u00e8 st\u00e8ta de l\u00fcngu a ci\u00fc inpurt\u00e0nte realt\u00e9 de travaiu du paise.\nPe-u primariu i s\u00f9n presenti de ativit\u00e9 agricule, cu-i prudutti cultiv\u00f2i in-tu restu da riv\u00eaa lig\u00fcre e de variet\u00e9 tipiche de Fin\u00f4 asc\u00ec, cumme de vigne de ruseise, de l\u00fcmassina e de verment\u00ecn che i l'\u00e0n \u00f6tegniu u certific\u00f9n D.O.C.\nCult\u00fcra.\nIstrusi\u00f9n.\nA Fin\u00f4 a l'\u00e8 st\u00e8ta cre\u00f4, cu-e bibliut\u00eache di cum\u00fcni de C\u00f4rxi e Mai\u00f6 asc\u00ec, a cusc\u00ec dita r\u00e9i du \"Sistema Bibliotecario Finalese\", a cu\u00f4le a cunprende e due bibliut\u00eache da sit\u00e9.\nPe l'istrusi\u00f9n de liv\u00e9llu segundariu de segundu gr\u00f4du, a Fin\u00f4 i ghe s\u00f9n e sc\u00f6re de:\nDialettu.\nA Fin\u00f4 u l'\u00e8 parl\u00f9n \u00fcn particul\u00f4 dial\u00e9ttu da l\u00e9ngua l\u00ecg\u00fcre, du gruppu du l\u00ecg\u00fcre c\u00e9ntru-ucident\u00e0le, u finar\u00ecn. Stu dialettu chi u l'\u00e8 \u00fcna parl\u00f4 cun varie diferense da cu\u00e9lle di paisi vex\u00ecn, d\u00e8ta a l\u00fcnga st\u00f2ia de indipendensa du Marchex\u00f9n da-a Rep\u00fcbbrica de S\u00e9na. Stu f\u00e8tu chi u l'\u00e0 cunsentiu a-u finar\u00ecn de scapur\u00f4 a-e infru\u00e9nse du sen\u00e9ise presenti in-ti terit\u00f6ri vex\u00ecn, cunservandu e s\u00f6 particularit\u00e8.\nComunicasi\u00f2i.\nStradde.\nFin\u00f4 u l'\u00e8 travers\u00f9n da l'inpurt\u00e0nte SS1 Aurelia, che a sunta u paise cu-i \u00f4tri cum\u00fcni da riv\u00e9a e, in particul\u00f4, cun Borsi a pun\u00e9nte e cun Nori a levante. A SP490, dita Stradda du S\u00fc du Melogno, a sunta, a nord, a costa cun Carisan e a val\u00f4 du Tanaru. I ghe s\u00f9n asc\u00ec a SP17 pe C\u00f4rxi, a SP27 pe Orcu Fe\u00ecn e, da P\u00eea, a SP8 pe V\u00e9ssi e a SP54 che, pasandu da M\u00f4gne, a va a Spoturnu.\nIn-ta val\u00f4 du C\u00f4rxi u gh'\u00e8 \u00fcn casellu in-sce l'autustradda A10, ci\u00fc o menu 2 km a nord-ovest da cuntr\u00f4 du Burgu.\nF\u00e9ruv\u00eee.\nFin\u00f4 u l'\u00e8 sunt\u00f9n a-a r\u00e9i f\u00e9ruvi\u00e0ria l\u00ecg\u00fcre, cun \u00fcna stasi\u00f9n in-scia l\u00ecnia S\u00e9na-Vintim\u00eea che a se truva in-ta frasi\u00f9n da Marina. I gh'\u00e9ran de stasi\u00f2i a Pia e a Varigotti asc\u00ec, ciose in-tu 1977 cun-a supresi\u00f9n du v\u00e9giu ramu Fin\u00f4-Vu\u00e9 s\u00f6na industri\u00f4le e l'avertura du n\u00f6vu garbassu, a dugiu binario. Scib\u00e9n che i s\u00f9n st\u00e8ti esegu\u00eei sti travai chi, a-a giurn\u00f4 d'anc\u00f6 u t\u00f6ccu Fin\u00f4-L\u00f6a (e l'Arbenga-And\u00f6ra asc\u00ec) u l'\u00e8 ancura a binario s\u00e9nciu, scituasi\u00f9n che a crea de spessu di prublemi.\nPurtu.\nFin\u00f4 u l'\u00e8 serviu da \u00fcn purtu turisticu realis\u00f9n in-tu 1964 che u se truva sutta a-u c\u00f4u de San Dun\u00f4tu, da-u l\u00f4tu de Varigotti, e da-u cu\u00f4le u pia u s\u00f6 numme: a \"Marina di Capo San Donato\". U purtu de San Dun\u00f4tu u cunta de 590 pusti b\u00f4rca, cun di spasi pe b\u00f4rchi f\u00ecn a-i 17 m de l\u00fcnghessa.\nSport.\nFin\u00f4 a l'\u00e8 \u00fcna sit\u00e9 da-e varie suciet\u00e9 e manifestasi\u00f2i sportive, tantu che in-tu 2012 a l'\u00e0 \u00f6tegniu u titulu de \"European Town of Sport\". In particul\u00f4 i ghe s\u00f9n, in-ti canpiun\u00f2i de varie discipline, e suciet\u00e9 de:\nCumme sa mensun\u00f9n, a-a giurn\u00f4 d'anc\u00f6 Fin\u00f4 u l'\u00e8 \u00fcn di c\u00e9ntri ci\u00fc inpurt\u00e0nti a-u mundu pe-u cusc\u00ec ditu \"endurance mountain bike\", specialit\u00e9 de ciclismu in-scia t\u00e8ra abbastansa su\u00e9na e cun \u00fcn format che u regurda i rally. E g\u00f4re ci\u00fc inpurt\u00e0nti i s\u00f9n in particul\u00f4 a \"24h\" e a \"FinalEnduro\", parte du canpiun\u00f9n mundi\u00f4 de stu sport chi.\nFin\u00f4 a l'\u00e8 asc\u00ec \u00fcna l\u00fccalit\u00e9 inpurt\u00e0nte pe-a ranpign\u00f4, survat\u00fcttu de tipu sportivu, cun percursi de t\u00fctti i liv\u00e9lli, da 3a a 8c. Scib\u00e9n che a nu gh'\u00e8 de vie tantu l\u00fcnghe, i s\u00f9n b\u00e9nben cunusci\u00fce d\u00e8ta a b\u00e8llessa de viste e u clima mite pe t\u00fcttu l'annu."}
{"id": "1729", "revid": "7530", "url": "https://lij.wikipedia.org/wiki?curid=1729", "title": "Pal\u00ebre", "text": "Pal\u00eare o l'\u00e9 'n p\u00e0ize ch'o s'atr\u00eauva inta Provinsa de Sann-a."}
{"id": "1730", "revid": "10132", "url": "https://lij.wikipedia.org/wiki?curid=1730", "title": "Ceng\u00eb", "text": "Ceng\u00eb (\"Cengio\" in Italian) l'\u00e8 un com\u00fcne da Liguria con 'na popolassion de 3.676 abitanti (2011).\nGe\u00f2grafia.\nInta Provinsa de Sann-a"}
{"id": "1731", "revid": "12552", "url": "https://lij.wikipedia.org/wiki?curid=1731", "title": "U Sej\u00f4", "text": "U Sej\u00f4 (prununsi\u00e0u asc\u00ec \"U Sej\u00e2\", scr\u00ectu \"\u00c7ej\u00e2\" inta graf\u00eca zenese) u l'\u00e8 'n cum\u00fcn inta pruvinsa de Savuna, ch'u gh'\u00e0 5.544 abitanti (d\u00e0tti agiurn\u00e0i au z\u00fcgnu du 2019)."}
{"id": "1732", "revid": "1211", "url": "https://lij.wikipedia.org/wiki?curid=1732", "title": "Cosceria", "text": "Cosc\u00e9ria (\"Coss\u00e9ria\" in Italian) l'\u00e8 un com\u00fcne da Liguria con 'na popolassion de 1.076 abitanti (2011).\nGe\u00f2grafia.\nInta Provinsa de Sann-a."}
{"id": "1733", "revid": "12552", "url": "https://lij.wikipedia.org/wiki?curid=1733", "title": "Garlenda", "text": "Garl\u00e9nda (\"Garlenda\" in itali\u00e0n asc\u00ec) u l'\u00e8 in cum\u00fcn da Pruvinsa de Savuna, inte l'entrut\u00e8ra d'Arbenga, c'u g'ha 1248 abitanti (n\u00fcm\u00e9ri agiurn\u00e0i ai 30 de z\u00fcgnu du 2019).\nGeugraf\u00eca.\nU terit\u00f2iu cum\u00fcn\u00e0le de Garlenda u se tr\u00f6va inta media val\u00e0 du Ler\u00f9n, s-ci\u00fcmme aflu\u00e9nte de l'Ar\u00f2scia, in te l'entrut\u00e8ra d'Arbenga da a qu\u00e0le a dista t\u00f2stu 10 chilometri. I munti ch'i sircundan l'abit\u00e0u sun prinsipalm\u00e8nte de cul\u00e9tte o di p\u00f6zzi, cumme u P\u00f6zzu Carr\u00e0u (270 m), surva l'abit\u00e0u de Pa(r)avenna, o asc\u00ec u Munte Carch\u00e9a (510 m), c'u segna u cunf\u00ecn cun u cum\u00fcn de Stelanellu.\nFrasi\u00f9i.\nU pa\u00ecse u l'\u00e8 cumpostu, nu cunsciderandu u sentru, asc\u00ec dae lucalit\u00e0i de:\n\u2022 Pa(r)avenna, a l'\u00e8 ina frasi\u00f9n de Garlenda c'a se tr\u00f6va inte 'na val\u00e0 later\u00e0le, scitu\u00e0 a 285 m in sciu livellu du m\u00e0 a cunta dix\u00f6ttu abit\u00e0nti, a dista 1,13 chilometri dau sentru.\n\u2022 U Burgu (Castelli), a se tr\u00f6va vix\u00ecn ai resti du castellu di Lengu\u00e9ia, in sce a parte ci\u00fc \u00e0ta da c\u00f2lla c'a dividde u terit\u00f2iu cum\u00fcn\u00e0le cun quellu de Villan\u00f6va, difatti au de l\u00e0 de sta chi a gh'\u00e8 Marta, frasi\u00f9n villanuvese, u burgu st\u00f2icu u l'\u00e8 au mumentu tutel\u00e0u, viste e s\u00f2 particulari caratteristiche, cun e ca' veie custru\u00ece cun i matei\u00e0li chi i vegn\u00ecvan dae custrusi\u00f9i da furtessa. A lucalit\u00e0i a dista 1,76 chilometri dau sentru de Garlenda.\nGrassie a ste chi u terit\u00f2iu cum\u00fcn\u00e0le u cr\u00f6ve in estensci\u00f9n tut\u00e0le de 8,03 km\u00b2.\nCunf\u00ecn.\nU cum\u00fcn u cunf\u00ecna a nord-est cun Villan\u00f6va, a sud cun Stellanellu e And\u00f6a, e a punente cun Casan\u00f6va.\nSt\u00f2ia.\nE primme testimuni\u00e0nse.\nE primme testimuni\u00e0nse che e sun z\u00f9nte a nui\u00e0tri riguardu u terit\u00f2iu cum\u00fcn\u00e0le de Garlenda e sun rizalenti a l'\u00e0tu Mediuevu, cun l'ingressu da parte de Garlenda inta Marca Albigane, terit\u00f2iu aministrat\u00ecvu sc\u00ecmile ah Cumit\u00e0u Arbenganese di seculi sucesc\u00ecvi.\nFin\u00eca pe\u00f2 l'esperiensa arduinica a z\u00f2na a finisce in m\u00e0n de Bonifacio del Vasto, fin a l'\u00e0nnu 1091, quande u pa\u00ecse u vegne eredit\u00e0u dai Marchesi de Clavesana.\nFra i Clavesana e i Lengu\u00e9ia.\nNunustantu u pass\u00e0ggiu de prupiet\u00e0i du feudu a fam\u00eca Clavesana a nu mantegni\u00e0 p\u00e9 in tempu lungu u duminiu, difatti z\u00e0 dau 1127 u lib\u00e9(r)u cum\u00fcn de Arbenga u mustra interesse versu sta parte de entrut\u00e8ra chi, andandu in cumpetisi\u00f9n cun i scign\u00f9i luc\u00e0li. Intu 1150 u v\u00e9scu de Zena u \u00f9rdina a quellu de Arbenga de evit\u00e0 ina maz\u00f9 estensci\u00f9n du cum\u00fcn, inte stu m\u00f2ddu u vegne infeud\u00e0u ufissialmente intu 1153 Anselmo dei Quaranta, cappustipite da fam\u00eca di Lengueglia, alle\u00e0u st\u00f2ricu di marchesi de Clavesana.\nInte stu m\u00f2ddu chi a furt\u00fcna pulitica de sta fam\u00eca a divegne b\u00e9n avvi\u00e0, grassie asc\u00ec ae t\u00e0sce recamp\u00e0e nu sulu da Garlenda, ma asc\u00ec dai terit\u00f2i vix\u00ecn (cumme Paravenna, Marta, B\u00f2scu, Bussureu, Ligu, Maremu e Marm\u00f6), ma asc\u00ec quelli versu Imp\u00e9ia.\nDa quellu mumentu a fam\u00eca de Anselmo Quaranta a vegne asc\u00ec ricunusci\u00fca dae \u00e0tre c\u00e0reghe de istitusi\u00f9i, tantu che da quellu mumentu u vegn\u00ee\u00e0 mensciun\u00e0u cumme Scign\u00f9 da Lengu\u00e9ia, vistu che a s\u00f2 rexidensa prinsipale a l'\u00e9a scit\u00fc\u00e0 a Leinguei\u00e9tta. D\u00fcante stu periudu chi a val\u00e0 du Lerun a gu\u00e0gna in n\u00f6vu periudu de stabilit\u00e0i, cun u benest\u00e0 du cum\u00fcn de Zena intu 1182, cun l'infeudamentu ufisiale a Linguei\u00e9tta p\u00e9 i s\u00f2 vasti terit\u00f2i intu punente, ma asc\u00ec di Clavesana che intu marsu du 1202, chi i l'af\u00ecdan au f\u00ecu de Anselmo, l'aministrasi\u00f9n du feudu da \"Lerronia\", cumprendente a parte da val\u00e0 du Lerun ucup\u00e0 da Garlenda e da Casan\u00f6va asc\u00ec.\nA ste ricunferme intu terit\u00f2iu lucale a l'\u00e8 da zunze quella a livellu imperiale da parte de Federicu Barbarussa che cun di scr\u00ecti ufisiali, cusc\u00ec cumme acegn\u00fcu in epuca suscesc\u00ecva cun s\u00f2 f\u00ecu, u v\u00e0 a ricunusce a legitimit\u00e0i du duminiu di Lengueia, scib\u00e9n che se segundu serti studi\u00f9si, aa giurn\u00e0 d'anc\u00f6i, i ducumenti in questi\u00f9n i sai\u00e9van semplicemente di f\u00e0rsi st\u00f2ici, scicumme che n\u00e9 Anselmo n\u00e9 i s\u00f2i discendenti i g'ax\u00e9van u titulu de cunti, bensc\u00ec de Scign\u00f9i (\"Domini\", in lat\u00ecn).\nNunustante sta falscificasi\u00f9n chi i Lengueia, grassie a ina seie de opere pulitiche e diplumatiche i sci\u00f2rtan asc\u00ec a utegn\u00ec a citadin\u00e0nsa arbenganese intu 1251, scicumme che inti \u00e0nni presedenti i stacan divenendu asc\u00ec alle\u00e0i cun a sit\u00e0i de Zena, che a cuncedde a ricunferma intu 1227 de l'investimentu p\u00e9 l'aministrasi\u00f9n da parte di Lengu\u00e9ia de t\u00fctta a z\u00f2na de v\u00e0lli Lerun (Casan\u00f6va e Garlenda), Merula (And\u00f6a e relat\u00ecvu entrut\u00e8ra) e Ginestru (Testegu), in c\u00e0ngiu di diritti feudali in sce Taggia, Duss\u00e9u e P\u00f2rtu Mau(r)\u00ecssiu, lucalit\u00e0i che da quellu mumentu i p\u00e0ssan sutta u ci\u00fc str\u00e9tu cuntrollu zenese. \nU cum\u00fcn d'Arbenga dunca u spe\u00e0va de recamp\u00e0 suttu aa s\u00f2 influensa asc\u00ec l'\u00e0(r)ia ci\u00fc a punente du bac\u00ecn da S\u00e8nta, cun a cuncesci\u00f9n da citadinansa, c\u00f2sa che pe\u00f2 a nu riesce in moddu cumpl\u00e9tu, vistu che u se dr\u00f6ve p\u00f2cu doppu in v\u00e9u e propiu periudu de batt\u00e0ia fra i marchesi e a sit\u00e0i. D\u00fcante stu chi i terit\u00f2i da Lengueia i se tr\u00f6van in m\u00e9zzu, fra e d\u00f9i parti, anche se pocu doppu i scign\u00f9i luc\u00e0li i se tr\u00f6van a d\u00e0 u cunsensu ai marchesi, eventu c'u va a tuc\u00e0 a stabilit\u00e0i du feudu.\nCun a m\u00f2rte de Anselmo II, avegn\u00fca intu 1280 i terit\u00f2i restanti aa fam\u00eca i vegnan spart\u00eci fra i dui fr\u00e0i Giacomo e Bonifacio: au pr\u00ecmmu i van terit\u00f2i de Ma(r)emu e quelli de Vellegu, che doppu i se van a espande versu l'\u00e0ta val\u00e0 de l'Ar\u00f2scia e f\u00ecn ai cunfin cun u Piemunte (Briga \u00c0ta), mentre a l'\u00fcrtimu a z\u00f2na de Garlenda, du Burgu de Casan\u00f6va e de Lingueietta.\nDai Zenesi aa Cunt\u00e9a de Cunscente.\nDa quellu mumentu i Lengueia de Garlenda i divegni\u00e0n ale\u00e0i di zenesi, uten\u00e8ndu c\u00e0reghe de prest\u00ecgiu, cumme l'aministrasi\u00f9n de P\u00f2rtu Mauissiu intu 1335, dunde Giacomo da Lengueia, f\u00ecu de Bonifacio, u divegne pudest\u00e0. Ma u l'\u00e8 sulu cun u 1385 che Garlenda a va a f\u00e0 ufisialmente p\u00e0rte da Rep\u00fcbbrica de Zena, cun a suttumisci\u00f9n di Lengueia, chi i v\u00e0n cumunque a cruv\u00ec l'aministrasi\u00f9n du feudu urigin\u00e0iu, esattamente cumme i l'ax\u00e9van f\u00e0u d\u00fcante i primmi tempi sutta ai Clavesana.\nI decenni sucesc\u00ecvi i sun segn\u00e0i dau decadimentu da furt\u00fcna da fam\u00eca stessa cun ina s\u00e9ie de rivolte da pupulasi\u00f9n, fra ste chi a ci\u00fc viulenta a l'\u00e8 quella du 1543 s-ciup\u00e0 propiu intu burgu p\u00e9 u malguvernu di feudi in t'in clima de tensci\u00f9n armenu fin au 1564, quande a Rep\u00fcbbrica de Zena a decidde de infeud\u00e0 Antoniotto da Lengu\u00e9ia, c'u sci\u00f2rte grassie a ina f\u00ectta r\u00e9a de rap\u00f2rti diplumatici e matrimuni\u00e0li a garant\u00ec in rafursamentu di dumini zenesi a punente, garantenduse cumme alle\u00e0 a fam\u00eca Costa de Cunscente, anc\u00f6i frasi\u00f9n de Cix\u00e0n e nunustante e \u00e0spre cunt\u00e9se fra i zenesi e i Sav\u00f2ia asc\u00ec u benest\u00e0 du march\u00e9se de S\u00e9va. \nStu periudu u nu d\u00fca pe\u00f2 a lungu perch\u00e9 doppu a morte de stu chi i feudi de Pa(r)avenna e Garlenda i vegnan requis\u00eci, scicumme che u nu l'ax\u00e9va eredi diretti. Doppu in \u00e0tru periudu instabile de d\u00f9i \u00e0nni i sai\u00e0n propiu i Costa de Cunscente a uccup\u00e0 e dui lucalit\u00e0i cun di \u00f2mmi arm\u00e0i, chi i p\u00ecan pusessu du castellu f\u00e0u custru\u00ec da l'urtimu di Lengu\u00e9ia a guvern\u00e0 u pa\u00ecse.\nSucescivamente sta ucupasi\u00f9n chi a divegne in gr\u00f2ssu c\u00e0xu diplumaticu , vistu che \u00e0tre fam\u00ece du p\u00f2stu e i eredi di Lengu\u00e9ia v\u00f6nan impadrunise du st\u00f2(r)icu feudu, tantu che ina sulusi\u00f9n fin\u00e0 a sai\u00e0 truv\u00e0 sulu cun a mediasi\u00f9n de l'impeat\u00f9 a Praga, difatti a fam\u00eca Costa a p\u00eca u pussessu du feudu acquistandulu ufissialmente p\u00e9 dexem\u00eclla fiur\u00ecn du\u00e0i, intu 1599, cumensa cusc\u00ec ina n\u00f6va f\u00e0ze p\u00e9 stu terit\u00f2iu chi. \nI Costa de Cunscente intu 1618 i cunceddan a revix\u00f9n di stat\u00fci eman\u00e0i dai Lengu\u00e9ia intu 1564, cumensa cusc\u00ec a n\u00f6va pruspeit\u00e0i du feudu, grassie a Ottavio e de so fr\u00e0i Alessandro, grassie ai qu\u00e0li i dumini da fam\u00eca vegnan elev\u00e0i da feudu a cunt\u00e9a, sutta au numme de Cuntea de Cunscente. \nDa segnal\u00e0 l'invax\u00f9n di surdatti piemuntesi intu 1624, chi entran a Garlenda e a Pa(r)av\u00e9nna, p\u00e9 tent\u00e0 de strapp\u00e0 i dumini intupunente aa Rep\u00fcbbrica de Zena, doppu che u Marches\u00e0u de S\u00fcccaellu u l'\u00e9a st\u00e0u sciurb\u00ecu da sti chi. L'ataccu u vegne cacci\u00e0u au de l\u00e0 da val\u00e0 du Ler\u00f9n grassie asc\u00ec ae rivolte da pupulasi\u00f9n de l'entrut\u00e8ra, che assemme ai cuntingenti zenesi, a v\u00e0 a scunfizze i Savoia a Castreveiu, cu'e vicende du Bastian Cuntr\u00e0iu, intu 1672. \nDai Del Caretto a l'Italia \u00fcn\u00eca.\nA part\u00ec dau 1723, p\u00e9 mancansa de eredi mas-ci a cunt\u00e9a a passa de m\u00e0n a in r\u00e0mmu da fam\u00eca di Del Carretto, z\u00e0 scign\u00f9i du feudu de Barestin, u l'\u00e8 dunca u periudi di marchesi Costa Del Carretto, chi i v\u00e0n a dumin\u00e0 u pa\u00ecse fin a l'\u00e0nnu 1747, difatti da quell'\u00e0nnu u pa\u00ecse u vegne scuinv\u00f2ltu dae invax\u00f9i de truppe austru-piemuntesi, cun i eventi ch'i c\u00e0zzen drentu aa Gu\u00e8ra de Sucesci\u00f9n Austriaca, c'a se tegn\u00fca fra u 1740 e u 1748.\nDe li a p\u00f2chi anni u terit\u00f2iu cum\u00fcn\u00e0le u sai\u00e0 dunca an\u00e9ssu aa Rep\u00fcbbrica Lig\u00fce cun l'ar\u00ecvu de Napuleun e du s\u00f2 esercitu, a part\u00ec dau 1797. Sutta a n\u00f6va duminasi\u00f9n fransese u cum\u00fcn u v\u00e0 a f\u00e0 parte da circuscrisi\u00f9n luc\u00e0le arbenganese.\nCun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu intu sircund\u00e0iu de Arbenga, poi cunflu\u00ecu inta pruvinsa de Savuna, intu 1946 trasfurm\u00e0u inta n\u00f6va Rep\u00fcbbrica Italiana. Fra u 1973 e f\u00ecn au 31 dixembre 2008 u l'ha f\u00e0u p\u00e0rte da Cumunit\u00e0i muntana Ingauna, poi divegn\u00fca \"du Punente Savunese\" fin au 2011, \u00e0nnu da s\u00f2 supresci\u00f9n.\nAbit\u00e0nti.\nMinu\u00e0nse fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2017, i sitad\u00ecn fur\u00e8sti a Garlenda i sun 138, 44 de sti chi i vegnan da l'Albania e 36 dau Ma(r)\u00f2ccu.\nP\u00f2sti de interesse.\nArchitet\u00fce religi\u00f9se.\nU cum\u00fcn de Garlenda u fa eclesiasticam\u00e8nte da diocexi de Arbenga-Impeia, chi dunca a ghe a parocchia dedic\u00e0 aa Nativit\u00e0i de Ma\u00eca, cumprendente asc\u00ec e seguenti g\u00e9xe:\n\u2022 G\u00e9xa da Parocchia da Nativit\u00e0i a l'\u00e8 scitu\u00e0 intu burgu de Garlenda, custru\u00eca intu XVII seculu, a presenta in'impunente cupola de b\u00e0ze utagun\u00e0le cun asc\u00ec u grossu campan\u00ec bar\u00f2ccu. A l'internu, assemme ai pregi\u00e0i marmi u se tr\u00f6va in quaddru du Seisentu du Guercino pruveniente da Rumma.\n\u2022 G\u00e9xetta de San Roccu, a se tr\u00f6va vix\u00ecn ae spunde du turente Lerun, inta z\u00f2na du campu da golf, a strut\u00fca urigin\u00e0ia a l'\u00e8 crul\u00e0 intu 1887 cun u teram\u00f2ttu c'u l'ax\u00e9va culp\u00ecu u punente lig\u00fce, ricustru\u00eca intu 1890 cun a furma de anc\u00f6i.\n\u2022 Capeletta de San Steva inta frasi\u00f9n de Pa(r)avenna, inta z\u00f2na du burgu.\n\u2022 Capeletta de San Benardu, sempre a Pa(r)avenna a se incontra aa f\u00ecn du pa\u00ecse rivandu da Garlenda, a l'\u00e8 afresc\u00e0 cun dipinti du XV secolo dat\u00e0i foscia au 1561.\nArchitet\u00fce militari.\n\u2022 Castellu da fam\u00eca Costa Del Carretto, u se tr\u00f6va a Garlenda, \nu l'ea st\u00e0u custru\u00ecu intu XVII seculu, u l'\u00e8 d\u00ectu asc\u00ec u \"Castellu da Meridiana\", uiginaiam\u00e8nte u l'\u00e9a ina ca' de guardia, poi divegn\u00fca a rexidensa ufisi\u00e0 da fam\u00eca arbenganese Costa, scign\u00f9i da z\u00f2na, p\u00f2i acquist\u00e0u cun u feudu dai Del Caretto de Barestin. Anc\u00f6i a prupiet\u00e0i a l'\u00e8 cum\u00fcn\u00e0le, duve\u00e0u cumme sede de spetaculi e mustre.\n\u2022 Castellu deruc\u00e0u di Lengueia, du XII seculu u l'\u00e8 st\u00e0u cacci\u00e0u t\u00f2stu z\u00fc aa met\u00e0i du XVI seculu, cun l'insuresi\u00f9n cuntru a fam\u00eca c'a duminava u paise. Se ponan a\u00f9 vegghe sulu a parte ci\u00fc b\u00e0ssa de ina t\u00f9re de sud est e u perimetru da str\u00fct\u00fca.\nEcunumia.\nL'ativit\u00e0i prinsip\u00e0 du cum\u00fcn a l'\u00e8 l'agricult\u00fca, cun a vendita di prud\u00f2tti luc\u00e0li, specialmente de l'\u00f6iu e du v\u00ecn, cumme u Rusese e u Pig\u00e0u. A livellu spurtivu, ma asc\u00ec turisticu a maz\u00f9 atrasi\u00f9n a l'\u00e8 raprezent\u00e0 dau campu da Golf, c'u prezenta 18 g\u00e0rbi, f\u00e0u custru\u00ec fra u 1964 e u 1965 dai architetti inglesi John Morrison e John Harris, pe in estensci\u00f9n de 6.085 m2, cun l\u00ec vixin asc\u00ec di alberghi e in maneggiu cu'i cav\u00e0lli.\nCult\u00fca.\nDialettu de Garlenda.\nU dialettu parl\u00e0u a Garlenda u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia e du Ler\u00f9n, lig\u00e0 stuticam\u00e8nte a Arbenga, ma asc\u00ec a a sit\u00e0i de A(r)\u00e0sce.\nSc\u00f6e.\nGarlenda a g'ha in s\u00f2 scist\u00e9mma de sc\u00f6e t\u00f2stu cumpletu (da a mat\u00e8rna fin ae elemantari), grassie ae qu\u00e0li u rec\u00e0mpa asc\u00ec i studenti dai \u00e0tri pa\u00ecsi vix\u00ecn. E sc\u00f6e elementari e l'as\u00eclu i sun rac\u00f2lti inte l'istit\u00fcu cumprenscivu de A(r)\u00e0sce.\nMusei.\n\u00dcna de prinsip\u00e0li atrat\u00ecve du pa\u00ecse h l'\u00e8 u museu m\u00fcrtimed\u00e0 da 500, gest\u00ecu dau Club Itali\u00e0n da Fiat 500 c'u g'ha sede a Garlenda, mustra a l'\u00e8 st\u00e0 present\u00e0 in m\u00f2ddu ufisi\u00e0 u 6 de l\u00fciu du 2007, dedic\u00e0 a Dante Giacosa, \u00fcn di pruget\u00ecsti de stu mudellu de macchina.\nFeste e f\u00e9e.\n\u2022 Festa de l'agricult\u00fca, a l'\u00e8 c\u00fc(r)\u00e0 daa CIA (Cunfederasi\u00f9n italiana di agricult\u00f9i) de Arbenga, a se tegne aa met\u00e0i d'a\u00f9stu, au parcu Villafranca, chi i se p\u00f2nan tast\u00e0 e pietanse tipiche lucali, cun asc\u00ec e bancarelle de aziende luc\u00e0li che e mettan in mustra i prudotti tipici de val\u00e0e ing\u00e0une.\n\u2022 Festa de San R\u00f2ccu, au Burgu (frasi\u00f9n Castelli), a se tegne u 16 d'austu cun a tradisiun\u00e0le celebrasi\u00f9n inta capeletta vix\u00ecna au campu da golf. In cuntempuranea u se tegne asc\u00ec u tradisiunale rinfrescu inte l'\u00e0ia pic-nic e asc\u00ec a mustra du cuncursu futugraficu prepa\u00e0u daa sc\u00f6a de \u00e0rti vix\u00ecve arbenganese.\n\u2022 Rad\u00fcn nasiun\u00e0le du Club itali\u00e0n da Fiat 500, u se tegne t\u00fctti i \u00e0nni au p\u00e0rcu Vilafranca de Garlenda, u reciamma sempre in gr\u00e0n n\u00fcmeu de apasciun\u00e0i da quaxi \u00f9nze nasi\u00f9i sp\u00e0rse in g\u00ecu p\u00e9 u mundu, cun t\u00f2stu n\u00f6vesentu macchine esp\u00f2ste. Cun a pandem\u00eca du Covid Dixin\u00f6ve u s'\u00e8 tegn\u00fcu in furm\u00e0u ridottu, cu pe\u00f2 eventi leg\u00e0i au club sp\u00e0rsi in t\u00fcttu u mundu.\nVie de cum\u00fcnicasi\u00f9n.\nU terit\u00f2iu cum\u00fcn\u00e0le de Garlenda u l'\u00e8 travers\u00e0u prinsipalmente daa stradda pruvinsale 6 c'a permette u culegamentu stradale cun Villan\u00f6va ad levante, e cun Casan\u00f6va a punente, vix\u00ecn au cunfin de Garlenda, z\u00e0 in terit\u00f2iu vilanuvese a se p\u00f6 truv\u00e0 a sciurt\u00eca dedic\u00e0 au Campu p\u00e9 l'Aviasi\u00f9n di Aparecchi de Villan\u00f6va, ma asc\u00ec au servissiu de due sitad\u00ecne li vixin."}
{"id": "1734", "revid": "10132", "url": "https://lij.wikipedia.org/wiki?curid=1734", "title": "Oseria", "text": "Oseria o l'\u00e9 'n p\u00e0ize de 464 abitanti ch'o s'atreuva inta Provinsa de Sann-a."}
{"id": "1735", "revid": "11202", "url": "https://lij.wikipedia.org/wiki?curid=1735", "title": "Ci\u00f2i", "text": "Ci\u00f2i \u00f2 \"Ci\u00f6i\" (\"Plodio\" in Italian) o l'\u00e8 'n com\u00fcne da Liguria con 'na popolasion de 985 abitanti (2011).\nGe\u00f2grafia.\nCi\u00f6i o s'atr\u00eauva inta Provinsa de Sann-a."}
{"id": "1736", "revid": "7530", "url": "https://lij.wikipedia.org/wiki?curid=1736", "title": "O Ponte", "text": "O Ponte o l'\u00e8 un com\u00f9n inta Provinsa de Sann-a."}
{"id": "1737", "revid": "12052", "url": "https://lij.wikipedia.org/wiki?curid=1737", "title": "Ri\u00f4tu", "text": "Ri\u00f4tu (\"Ri\u00e2to\" o \"Riaoto\" in sen\u00e9se, \"Rialto\" in italian) u l'\u00e8 \u00fcn cum\u00fcne sparsu de 563 abitanti da pruvinsa de Savuna.\nGeugrafia.\nU terit\u00f6riu du cum\u00fcne de Ri\u00f4tu u se truva pe-a ci\u00fc parte in-te l'\u00f4ta val\u00f4 da sci\u00fcm\u00e9ra Pora, a cu\u00f4le, doppu \u00e9se pas\u00f4 in-tu vex\u00ecn paise de C\u00f4rxi, a se cacia poi in-tu M\u00f4 Lig\u00fcre, a l'art\u00e9ssa da l\u00fccalit\u00e9 de Marina, a Fin\u00f4. Ri\u00f4tu u l'\u00e0 \u00fcn sp\u00e9tu de cum\u00fcne sparsu, spartiu tra-e varie cuntr\u00e8 custruie in-scia riva di munti a nord du fundu da val\u00f4, in-ta pusisi\u00f9n che a pia ci\u00fc s\u00fb, cun-a riva a sud che pe cuntra a l'\u00e8 scu\u00e9xi du t\u00fcttu cuv\u00e8rta da boschi.\nU s\u00f6 terit\u00f6riu versu nord u riva f\u00ecn a-a cust\u00e8ra di munti cun-u cunf\u00ecn, cun C\u00f4rxi primma e Burmia poi, che partindu da-u Bric Chioggia (1041 m), u segue a linia Munte \u00d4tu (1048 m) - Briccu di Proei (1016 m) - Bric Pelassa (1220 m). \u00dcna punta du terit\u00f6riu de Ri\u00f4tu a riva per\u00f2 scu\u00e9xi f\u00ecn a-a simma du Munte Settepani (1386 m), cun-a v\u00e9gia b\u00f4se milit\u00f4 de l'aeron\u00e0utica che a se truva propriu in-te stu cum\u00fcne chi. Versu levante u cunf\u00ecn cun C\u00f4rxi u l'\u00e8 segn\u00f3 da-a sci\u00fcm\u00e9ra Carb\u00fca e, cun Mai\u00f6 a sud e a pun\u00e9nte, u pasa turna pe-a cust\u00e8ra di munti, tra-i cu\u00f4li u se regurda u Bric Gettina (1025 m) unde i ghe s\u00f9n e miniere du Purin, d'anc\u00f6 abandun\u00e8 ma che, in-tu periudu du Marchex\u00f9n de Fin\u00f4, i l'\u00e9ran tantu inpurt\u00e0nti pe l'estrasi\u00f9n de l'argentu.\nSt\u00f2ia.\nAntighit\u00e9 e Mediuevu.\nU numme Ri\u00f4tu u significa \"rian che u nasce in \u00f4tu\", prubabilm\u00e9nte cun referim\u00e9ntu a-a sci\u00fcm\u00e9ra Pora, e u remunta a-u periudu mediuev\u00f4. Segundu \u00fcna tradisi\u00f9n l\u00fccale a l'\u00e8 steta \u00fcna famia veneta, i Fugardo, che scapandu da Venesia a l'\u00e0 fund\u00f4 u paise, scib\u00e8n che a nu ghe s\u00e9ggian de seg\u00fcre pr\u00f6ve.\nDe \u00e9te ci\u00fc antighe nu ghe s\u00f9n particul\u00e8 testimunianse in-tu terit\u00f6riu de Ri\u00f4tu ma de seg\u00fcru u l'\u00e9ra sa frecuent\u00f3 da de pupulasiui di antighi lig\u00fcri, i cu\u00f4li i l'ax\u00e9van \u00fcn inpurt\u00e0nte vil\u00e0ggiu in-scia Ruca de Perti, a-a giurn\u00f4 d'anc\u00f6 cunusci\u00fb cumme u \"Vil\u00e0ggiu de Agnime\", che u remunta a l'\u00e9te du f\u00e9ru e u l'\u00e8 scinbulu de l'inpurt\u00e0nsa du Fin\u00f4 cumme cunfin tra-i terit\u00f6ri di lig\u00fcri \"Sabazi\" e di \"Ingauni\". I nu ghe s\u00f9n mancu di particul\u00e8 resti de l'\u00e9te rum\u00f4na d\u00e9tu che a stradda prinsip\u00f4 de l'area, a \"via Julia Augusta\", a pas\u00f4va ci\u00fc versu u m\u00f4 Lig\u00fcre.\nAncura du periudu sucessivu, de t\u00fcttu l'\u00d4tu Mediuevu, i nu ghe s\u00f9n de testimunianse da s\u00f6na de Ri\u00f4tu, a cu\u00f4le, cumme u restu du Fin\u00f4, a sara mesci\u00f3 da-a m\u00f4rca Aleramica a cu\u00e9lla de Savuna, pe fen\u00ee in-tu n\u00f6vu stetu du Marchex\u00f9n de Fin\u00f4 a-a s\u00f6 creasi\u00f9n in-tu 1162 cun Riccu I Du Car\u00e9ttu.\nEt\u00e9 muderna e cuntenpuranea.\nCun-a murte de l'urtimu march\u00e9se Sforsa Dria in-tu 1602, u Fin\u00f4 u paser\u00e0 sutta a l'inperu spagnollu, pe fen\u00ee poi da-u 1713 sutta S\u00e9na. In-te sucessive gu\u00e9re napuleuniche u frunte tra-i franc\u00e9si e austru-piemunt\u00e9si pe varie otte u paser\u00e0 pe-u paise, cun viulenti scuntri survat\u00fcttu in-scia cust\u00e8ra di munti tra-u S\u00fc du Melogno e munti vex\u00ecn in-tu periudu 1794-1796. In sti anni chi a statua da Madonna da N\u00e9ive a sara dunca spust\u00f4 in-tu paise pe raxui de seg\u00fcressa.\nCun-a creasi\u00f9n da Rep\u00fcbbrica Lig\u00fcre u paise u sara inprinsipiu tac\u00f3 a-u departim\u00e9ntu du Letinbru, cun capul\u00f6gu Savuna, ma poi, cun l'anesi\u00f9n da Lig\u00fcria a l'inperu franc\u00e9se, Ri\u00f4tu u sara inseritu in-tu departim\u00e9ntu de Munten\u00f6tte, sutta a-u \"canton\" de Fin\u00f4 e in-te l\"'arrondissement\" de Savuna. In-tu 1815, doppu a c\u00fcrta speri\u00e9nsa da Rep\u00fcbbrica Sen\u00e9se, Ri\u00f4tu e t\u00fctta a Lig\u00fcria i saran d\u00e9ti a-i Sav\u00fcia, pe decisi\u00f9n du Cungressu de Vienna, e dunca inseriti f\u00ecn a-u 1927 in-ta pruvinsa de S\u00e9na, pe poi pas\u00f4 in-ta n\u00f6va pruvinsa de Savuna.\nU paise u cuntribuir\u00e0 a-a primma gu\u00e9ra mundi\u00f4 cun b\u00e9n settantadui ommi. In-ta segunda, versu a s\u00f6 f\u00ecn, l'area a deventer\u00e0 \u00fcn c\u00e9ntru inpurt\u00e0nte pe l'ativit\u00e9 di partigi\u00e9n, ma di surd\u00f4 da RSI e tedeschi asci, i cu\u00f4li, u 2 frev\u00f4 1945 i tacher\u00e0n u canpu di partigi\u00e9n de Cian di Corsi, masandune \u00fcnse, a-i cu\u00f4li u l'\u00e8 dedic\u00f3 \u00fcn munum\u00e9ntu.\nDa-u 1973 a-u 2011 Ri\u00f4tu u l'\u00e0 f\u00e9tu parte da Cum\u00fcnit\u00e9 Muntana Pollupice asci, a-a giurn\u00f4 d'anc\u00f6 derlengu\u00f4.\nAbitanti.\nU cum\u00fcne Ri\u00f4tu u l'\u00e0 \u00fcna strut\u00fca a paise sparsu, furm\u00f3 da varie l\u00fccalit\u00e9. A ci\u00fc inpurt\u00e0nte, \u00f4tre a cu\u00e9lla du cum\u00fcne, a l'\u00e8 Vene, che a l'\u00e8 s\u00eade de \u00fcna parocchia indipendente, ma i ghe s\u00f9n asci de l\u00fccalit\u00e9 ci\u00fc picine, separ\u00e8 da-i vari ri\u00e9n che i chin\u00e0n da-i munti e che i l'\u00e0n cangi\u00f3 numme ci\u00fc otte, che i s\u00f9n, segundu u statutu cum\u00fcn\u00f4le, cu\u00e9lle de Berea, Cheirano, Chiassari, Creveglione, Ciassa V\u00e9gia, Gianchi, Mur\u00ecn, Nunsi\u00f4, e Villa (e Vene).\nRi\u00f4tu u cunfina cun Burmia e Oseria a nord, cun C\u00f4rxi a levante, cun e U T\u00fb a sud e cun Mai\u00f6 e Carisan a pun\u00e9nte.\nMinor\u00e0nse ful\u00e9n.\nSegundu l'ISTAT, a-u 31 dix\u00e9nbre 2017, a Ri\u00f4tu i gh'\u00e9ran 13 rexidenti ful\u00e9n.\nSciti de interesse.\nNatura.\nParte du terit\u00f6riu du cum\u00fcne u se truva in-tu scitu de interesse comunitario (SIC) du Munte Carmo - Munte Settepani, cre\u00f9n da-u prug\u00e8ttu Natura 2000 pe prutegge de ciante e di agnim\u00e8 che i se truvan s\u00f6lo chi, cumme a \"Campanula sabatia\" (Campanula de Savuna) o a \"Gentiana ligustica\" (Gensiana lig\u00fcre), \u00f4tre che di ox\u00e9lli cumme l'\u00f4via re\u00f4 (\"Aquila chrysaetos\").\nEcunumia.\nL'agricult\u00fcra a l'\u00e8 delungu steta a ci\u00fc inpurt\u00e0nte ativit\u00e9 ecunomica de Ri\u00f4tu, cun l'alevam\u00e9ntu e lavurasi\u00f9n du l\u00e9gnu asci, e in particul\u00f4 a cultivasi\u00f9n de vigne e di orivi. A l'\u00e8 inpurt\u00e0nte a canp\u00f4 de castagne asci. In-tu pas\u00f3 i gh'\u00e9ran \u00fcna f\u00e9riera che a lavur\u00f4va u miner\u00f4 de f\u00e9ru che u riv\u00f4va da l'isura d'Elba, e \u00fcn'\u00f4tra pe-a lavurasi\u00f9n de l'argentu de miniere du Purin (ser\u00e8 in-tu XIX seculu).\nIn-ta l\u00fccalit\u00e9 de Cian di Corsi, vex\u00ecn a-u cunf\u00ecn setentriun\u00f4 du paise, unde u gh'\u00e8 \u00fcna tora forest\u00f4 da region asci, u l'\u00e8 stetu av\u00e9rtu u 30 otubre 2010 \u00fcn parcu de p\u00f4re eoliche, furm\u00f3 da tr\u00e9i inpianti, pe \u00fcna putensa de ci\u00fc o menu 2,4 MW.\nCult\u00fcra.\nDialettu.\nA Ri\u00f4tu a l'\u00e8 parl\u00f4 \u00fcna variante du finar\u00ecn, dialettu du gruppu du l\u00ecg\u00fcre c\u00e9ntru-ucident\u00e0le parl\u00f3 survat\u00fcttu a Fin\u00f4, cun de diferense da-e parl\u00e8 da riv\u00eaa.\nComunicasiui.\nStradde.\nA stradda prinsip\u00f4 de Ri\u00f4tu a l'\u00e8 a SP17 a cu\u00f4le, pasandu in-tu fundu da val\u00f4 Pura, a sunta u paise cun C\u00f4rxi, versu sud. A se truva in parte in-tu cum\u00fcne de Ri\u00f4tu a SP23 a cu\u00f4le, rivandu da C\u00f4rxi, a cure l\u00fcngu u cunf\u00ecn setentriun\u00f4 du paise, pe poi tac\u00f4se in-ta SP490, che a munta a-u S\u00fc du Melogno.\nU ci\u00fc vex\u00ecn casellu in-sce l'autustradda A10 u l'\u00e8 cu\u00e9llu de C\u00f4rxi, scitu\u00f3 \u00fcna d\u00e9xena de chilometri a sud, l\u00fcngu a SP17."}
{"id": "1738", "revid": "3941", "url": "https://lij.wikipedia.org/wiki?curid=1738", "title": "Cuggi\u0153n", "text": ""}
{"id": "1739", "revid": "12052", "url": "https://lij.wikipedia.org/wiki?curid=1739", "title": "Sasc\u00ea", "text": "O Sasc\u00ea (\"Sasc\u00e9llo\" in zen\u00e9ize de Z\u00eana) o l'\u00e9 un com\u00fbne de 1.777 abitanti inta provinsa de Sann-a.\nGi\u00f6graf\u00eea.\nO Sasc\u00ea o se tr\u00eauva inta provinsa de Sann-a a 405 m in scio livello do m\u00e2. Assettou inte unn-a conca naturale, o Sasc\u00ea o l'\u00e9 in scia via de passaggio tra-a ciann\u00fba da Bormia e de Lisciandria, tutta averta verso a Lombardia, e o m\u00e2. Tera de f\u00f2 e de pin, antigamente de luvi e de orsi, che s'ascondeivan inti boschi de l'Avzera a mezogiorno e de D\u00e9iva a tramontann-a. \nE rocche in scie qu\u00e6 o Sasc\u00e9 o l'e acco\u00e9gou e che i abitanti han adeuviou pe-e mu\u00e2ge, ciam\u00e6 inta lengua do paise t\u00fbvo, en in veit\u00e6 de arenarie form\u00e6 30 mion de anni fa, into Oligocen de l'ea geologica Tersiaia. A presensa de ben ben de resti fossili a permisso za a-o naturalista Pr\u00e6 Pietro Perrando (1817-1889) de formul\u00e2 l'ipotexi ch'o futuro territoio do Sasc\u00e9 fisse allant\u00f4a coverto da unn-a lagunn-a de m\u00e2, ti\u00e2 sci\u00f9 scinn-a o livello d'ancheu da-a orogenesi de Arpi.\nSt\u00f6ia.\nL'arecug\u00e9ita de foscili animali do Prae Perrando a l'\u00e9 allogi\u00e2 in parte into Museo de st\u00f6ia naturale de Zena, in parte into museo Perrando m\u00e6ximo a-o Sasc\u00ea. P\u00ea de ci\u00f9, se ghe peu vedde unn-a gran quantit\u00e6 de attrezzi pr\u00e9ist\u00f2richi, comme asce, ponte de fressa, pestelli, rasccin, do Paleolitico finn-a o Neolitico. A prez\u00e9nsa de giadeite into monte Beigua, esport\u00e2 za di quelli tempi in tutta Europa, a l'\u00eaa de seg\u00fbo unn-a raxion de popolamento primma de l'invension di metalli. A metallorgia a l'\u00e9 l'industria tradi\u00e7ionale do paise, favoria da presensa de filon metalliferi inti tempi antighi, comme o mostra e armi trov\u00e6 into recanto da Maddalenn-a, ancheu o museo d'Acqui Terme, dat\u00e6 do bronzo. I rom\u00e6n, pass\u00e6 sensa lasci\u00e2 resti n\u00e9 testim\u00f2nio scrito, contr\u00f2llan o territeuio do Sasc\u00ea doppo a gu\u00e6ra contra i Liguri \"Statielli\", che abitavan Acqui Terme. Ma do ponto de vista linguistico, o nomme di \"Statielli\" no peu spieg\u00e2 pe trasforma\u00e7ion regolare, quello do Sasc\u00ea \u00f2 Sasc\u00e9llo. \nO primmo documento ch'o parlieiva do Sasc\u00ea o saieiva un decretto de l'imp\u00e9rat\u00f4 Otton I de Sassonia do 967, ch'o \u00e7ita inta donassion d'Aleramo, un paise, Salsole, ch'o se treuva ciu o meno into o m\u00e6ximo leugo che o Sasc\u00ea. A forma \"Saxellum\" a l'e adoevi\u00e2 pe a primma votta inte un documento feod\u00e2le do 1186. Inte sti tempi chie, o paise o se trovava d'arente a Bastia Soprana, in scia croxea tra e stradde do Z\u00f4, c'o vegne sci\u00f9 da V\u00e2ze, e quella che a va da V\u00f4tri a Ponzon, passando pe o Faiallo e o monte Ermetta.\nSemme m\u00f2rto Aleramo, o Sasc\u00ea o passa de man a-o marcheize de Ponzon, ch'o l'ea padron de V\u00e2ze, \u00c7elle e Arbiss\u0153a asc\u00ee. Ma into 1293 o Branca Doia, no sentendise seg\u00fbo pe a so vitta a Zena, o commensa a accatt\u00e0 de tere a o Sasc\u00ea, do qu\u00e6 o se proclama o scign\u00f4 inte l'anno 1303. O D\u00f6ia d\u00e2 a-o paise unn-a primma organisassion politica in scangio d'unn-a quantit\u00e6 de tasce e de d\u00e9cime. Into mentre, a Zena son approevo a f\u00e2se a pelle tra Guelfi (Fieschi e Grimaldi) e Ghibellin (i D\u00f6ia e i Sp\u00ecnoa). Sciben che o Branca o t\u00eea o gambin in Sardegna, condann\u00f2u a m\u00f2rte, o Sasc\u00ea o resta a propriet\u00e6 di Doia finn-a a l'8 de zugno do 1593.\nCon tutto che o Sasc\u00ea o l'e ben ben cresci\u00fbo pe-o cammin de d\u00f4e stradde d'intr\u00e2, tra a contr\u00e2 di ratti (ancheu, via Perrando) e a Ciassa, donde se fa fabric\u00e2 unn-a gexa neuva (1582) pe-i 600 fogo\u00e2 (ci\u00f9 o meno 2400 abitanti), e tasce son troppo cresci\u00fbe asc\u00ee. Def\u00e6ti quello 8 de zugno o Conseggio da-a comunit\u00e6 disponn-e che i feodatai D\u00f6ia seggian cacci\u00e6 e costreiti a repoll\u00e2 inta Bastia. Ma o prin\u00e7ipe Andrea D\u00f6ia, n\u00eavo do grande Andrea D\u00f6ia ch'o s'\u00eaa piggi\u00f2u a briga de d\u00e2 recatto a-a Repubbrica zeneize e trasform\u00e2la inte un stato moderno, no \u00e9 contento e invadde o paise con di sordatti spagn\u00f2lli.\nS'inandia al\u00f4a unn-a longa trattativa de vint'anni, o \"negotio del Sassello\", ch'arri\u00easce into 1613 a mette o paise sotta a tutela diretta da Rep\u00f9bbrica, in cangio de quella di D\u00f6ia. O l'e o megio periodo da-a st\u00f6ia do Sasc\u00ea, gra\u00e7ie a-a grande attivit\u00e6 di ferr\u00eae: ghe n'\u00eaa 7 in scio cammin di ri\u00e6n; o fero esendo port\u00f2u sci\u00fb pe-i bricchi da V\u00e2ze, \u00c7elle e Arbiss\u0153a. L'attivit\u00e6 a finisce s\u00f4lo co-a revolu\u00e7ion da-a siderurgia into 1850.\nMa inte questo periodo o paise o l'e asc\u00ee occup\u00f2u e distr\u00fbto d\u00f4e v\u00f2tte da-i piemonteixi, de longo appr\u0153vo a \u00e7erc\u00e2 d'impadronise de Zena e do s\u00f2 p\u00f2rto. O 20 settembre 1672 i sordatti sabaudi sovercian a difeiza da \u00e7it\u00e6 e dan f\u00eaugo a t\u00f9tto, gexe e conventi compreixi. O br\u00fbxa cosc\u00ee un ormo istorico de 12 m de \u00e7irconferensa. Cacci\u00e6 via 'na primma votta allant\u00f4a, i Savoia ghe proevan torna into 1747 co-a go\u00e6ra de sucescion aostriaca, sensa ese ci\u00f9 addici\u00e6 de primma. Def\u00e6ati, semme occupou o Sasc\u00ea con t\u00f9tti i paixi d'arente, i sordatti croati da reginn-a d'Austria e Ungheria derr\u00fban o paise sensa mise\u00efcordia : al\u00f4a, i abitanti se rev\u00f2ltan in \u00e0rme contra questi \"Cherv\u00f2zzi,\" che m\u00e2 pigi\u00e6, s'inroccan inta Bastia. Se componn-e unn-a canson popol\u00e2, epica do ard\u00ec e fieressa di abitanti, che e gente conoscian ancun ancheu. S\u00f4lo into 1749 i piemonteixi se ne van, doppo a fin da guera con a Fransa.\nE battaggie napoleoniche de Dego e Monteneutte no toccan go\u00e6i o Sasc\u00ea: o p\u00eazo o comensa into 1799 co-a guera franco-oustriaca. A bat\u00f2sta de N\u00eauve a p\u00f2rta l'occupa\u00e7ion fran\u00e7eize e oustriaca do territo\u00efo e domande de p\u00e0n e approvixonamenti, finn-a a battaggia de Marengo, co-a qu\u00e6 o paize o divegne \"mairie\" do dipartimento de Monteneutte. Into 1812 s'inandia a costru\u00e7ion da stradda carret\u00eaa ch'a porti\u00e0 a Sann-a, co-i din\u00e6 da comunit\u00e6. Depoi o Congresso de Vienna (1815), ch'o p\u00f2rta a-a fin da repubbrica zeneize, o Sasc\u00ea - amerm\u00f2u da-a guera e da-a crixi de ferr\u00eae - intra into statto sabaudo. A t\u00f9tte e main\u00e9e, a part\u00ee da questo momento o Sasc\u00ea o va appreuvo a-o destin do Piemonte e, doppo o 1860, do statto italian.\nLettiat\u00fba.\nA lengua do Sasc\u00e9 a l'\u00e8 un dialetto ligure de transi\u00e7ion tra o zeneize da c\u00f2sta e o piemonteize do Monfer\u00e0. A ci\u00f9 antiga testimoniansa scrita de questa lengua a se treuva inta canson popol\u00e0 che i abitanti han composta into periodo da go\u00e6ra de sucescion aostriaca. Gh'\u00e8 a breiga de descrive ci\u00f9 ben quelli f\u00e6ti. In sci\u00e0 fin de frev\u00e0 do 1747, i oustriaghi scorr\u00ec da Zena d\u00f2ppo o sollevo do Ballila repollan inti bricchi. Unn-a colonna de croati (i chervazzi) mont\u00e6 pe o Faiallo, chinn-a in sce l'abadia do Tij\u00e8, pe mezo da rocca da Marasca, cacciando tutto a l'aia e dandose a tutti tipi de soverciaie contra e gente. O bon momento o vegne l'11 de marso, quande i abitanti do Sasc\u00e9 se revoltan contra sti chervozzi e, insemme ai sordatti da Repubbrica, piggian o desci\u00f9. A lengua sascellinn-a, da qu\u00e6 demmo chie di esempi, a l'\u00e8 st\u00e6ta scrita inta s\u00f2 graf\u00eca, ch'a adeuvia o scimbolo \u00e2 pe a vocale a palatale t\u00f2nica, o scimbolo \u1e59 pe a lettia r do zeneize antigo (ch'a l'e cheita inta lengua da \u00e7ittae into s\u00e9colo XVIII) e l'umlaut \u00fc pe-a u da graf\u00eca st\u00f2rica. Ecco a primma strofa : \nA \u1e59a Badia, an tei pal\u00e2zzi / l'\u00e8 riv\u00e2 'na nija d Cherv\u00e2zzi / da \u1e59a Rocca d\u1e59a Mar\u00e2sca / a n'\u00e8 vgnuggua sta burr\u00e2sca \"canson storica sascellinn-a\". \nL'ab\u00f2u Zan Loenso Federico Gavotti, de seg\u00fbo l'intelletuale ci\u00f9 de conto do Sasc\u00e9, o l'\u00e9 l'aut\u00f4 do poema \"Ei quatei stagiugni sasc'line\" (1829), ch'o parla da nat\u00fba idilliaca segondo a veuga di quello tempo: \nC\u00e2\u1e59a pr\u00fcmma, ti t'arivi&lt;br&gt;E ti porti cun ti u su&lt;br&gt;s'ti t na treuvi ancu\u1e59a vivi&lt;br&gt;diummie gr\u00e2zie a Nostrei Sgnu.&lt;br&gt;Into \"Ei quatei stagiugni sasc'line\". \nL'abou Gavotti o l'\u00e0 anche scrito, a tre moaen insemme a s\u00f2 amigo Bonaventura Zunini e prae Giuseppe Gavotti, o longhiscimo poema \"O Sassello\", tutto in italian feua unn-a strofa in vernacolo into canto III (scrita da o Zunini), ch'o parla da vitta di contadin e di ferr\u00e6, mai pubric\u00f2u e conserv\u00f2u inte un manoscrito da biblioteca Berio a Zena. Sto poema, ch'o vorieiva f\u00e0 parte da tradi\u00e7ion demoela, \"serio-giocosa\" do Pulci e do Boiardi, o l'\u00e8 tr\u00f2ppo longo e p\u00f6co inspir\u00f2u, sciben che i aoto\u00ee aggien f\u00e6to o poscibile pe racont\u00e0 a vitta di contadin e di operai de ferr\u00eae. \nO mego Perrando (1853-1917), aot\u00f4 asc\u00ec de molti \"pasquini\", o l'a trascrito unn-a fo\u1e59a d'origine popol\u00e0 ch'a parla de Cianpan\u00f9. O Mich\u00e9 Garbarini (1877-1932), anche l\u00ea mego, o componn-e di racconti in sce s\u00f2 viagio in diligensa da-o Sasc\u00e9 a Sann-a. De mainea generale, se peu d\u00ee ch'o Sascello o presenta unn-a lettiat\u00fba ciutosto ricca pe-a dimensci\u00f3n piccinn-a do paise, perch\u00e9 i commersi con Zena e l'economia preindustriale gh'an f\u00e6to nasce unn-a borghesia vi\u00e2xa. L'ecpirosi di archivi do 1672 ne ha foscia f\u00e6to perde a mem\u00f6ia d'atri componimenti civili ci\u00f9 antighi. Ancheu, o stat\u00fbto do com\u00fbne o lascia adeuvi\u00e2 a lengua sacellinn-a into conseggio comunale. No existan di st\u00f9ddi in sce l'\u00fbzo de sta lengua, pe a qu\u00e6 v\u00e0en e consciderasio\u00ecn f\u00e6te pe-e \u00e2tre parl\u00e6 regionali da Liguria.\nEconom\u00eea.\nSe a siderurgia di basci feughi a l'\u00e9 l'ind\u00f9stria tradi\u00e7ionale do paise, gh'en antigamente tante biteghe di caigh\u00e6, chixo\u00e9i, banch\u00e6 e ferr\u00e6. Into XX s\u00e9colo, o sopravive l'artigianato da tescit\u00fba. Ma a fabrica t\u00e9scile do Schiapparelli a br\u00fbxa into 1928 e no l'\u00e9 mai ci\u00f9 rif\u00e6ta. Con l'avert\u00fba de stradde, s'inandia l'ind\u00f9stria de d\u00f4\u00e7i e di amaretti, bas\u00e6 in sce 'na ri\u00e7etta antiga ch'a p\u00e2 ch'a vegne da nobildonne de Mieuia. D'est\u00e6, vegnan di foresti pe \u00e7erc\u00e2 f\u00f3nzi e and\u00e2 a spasso into parco naturale do Beigua, ch'o divegne de longo ci\u00f9 \u00e7entrale pe a vitta \u00e9conomica do paise. \nComunica\u00e7io\u00ecn.\nE primme noti\u00e7ie inte vie de comunicassion son do doxen, quande gh'ean de piste pe e leze, pe ti\u00e0 zu i \u00e6rbi di boschi ai ciant\u00e9 navali de V\u00e2ze. Pe and\u00e2 da-o Sasc\u00ea a Zena, da Veirera se continoava in sce l'Ermetta e o Beigua, o Faiallo e in scia fin V\u00f4tri. Ancheu, e stradde d'intr\u00e2, det\u00e6 da-o territ\u00f6io, son de longo e maexime : o Sasc\u00ea o l'\u00e9 ligou a Sann-a pe a stradda do Z\u00f4 (SP334) ch'a chinna a Arbissoea, do 1854. A maexima SP334 a continua scinn-a a Acqui, zu pe a valle de l'Erro. Questa parte a remonta a-o 1876. "}
{"id": "1740", "revid": "6882", "url": "https://lij.wikipedia.org/wiki?curid=1740", "title": "Majeu", "text": "Ge\u00f2grafia.\nMajeu (\u00f2 Maggeu) o l'\u00e9 'n com\u00f9n ch'o se tr\u00eauva inta Provinsa de Sann-a."}
{"id": "1741", "revid": "12052", "url": "https://lij.wikipedia.org/wiki?curid=1741", "title": "M\u00e0llae", "text": "M\u00e0llae (in it.: \"Mallare\") u l'\u00e8 un com\u00fcn de 1.296 abitanti inta Provinsa de Sann-a.\nGe\u00f2grafia.\nInt'a Riv\u00e8a de Punente, vixin au c\u00fcnfin cu u Piemunte."}
{"id": "1742", "revid": "10132", "url": "https://lij.wikipedia.org/wiki?curid=1742", "title": "Mascimin", "text": " Mascimin o l'\u00e8 'n com\u00f9n inta Provinsa de Sann-a. O gh'\u00e0 106 abitanti (a-i 30 de z\u00f9gno do 2019)."}
{"id": "1743", "revid": "7530", "url": "https://lij.wikipedia.org/wiki?curid=1743", "title": "Merexo", "text": "Merexo (\u00f2 Mer\u00e9zo) o l'\u00e8 un com\u00f9n de 3.331 abitanti inta Provinsa de Sann-a."}
{"id": "1744", "revid": "10132", "url": "https://lij.wikipedia.org/wiki?curid=1744", "title": "Mieuja", "text": "Mieuja (it: \"Mioglia\") o l'\u00e8 un com\u00f9n inta Provinsa de Sann-a."}
{"id": "1745", "revid": "12552", "url": "https://lij.wikipedia.org/wiki?curid=1745", "title": "Moriaodo", "text": "Moriaodo (\"Meriadu\" o \"Meriaudu\" in arbenganese, Murialdo in italian) o l'\u00e8 un com\u00f9n inta Provinsa de Sann-a."}
{"id": "1746", "revid": "12552", "url": "https://lij.wikipedia.org/wiki?curid=1746", "title": "Naxin", "text": "Nax\u00ecn (N\u00eas\u0305c\u0305in in urme\u00e0scu, Nej\u00e9n in garesc\u00ecn, in itali\u00e0n \"Nasino\") u l'\u00e8 in cum\u00fcn sp\u00e0rsu de 190 abit\u00e0nti ch'u se tr\u00f6va inta Pruvinsa de Savuna, inte l'entrut\u00e8ra de Arbenga.\nGeugraf\u00eca.\nNax\u00ecn u l'\u00e8 in cumun da val\u00e0 du s-ci\u00fcmme Pennavaire, se tr\u00f6va ducca inte l'entrut\u00e8ra ing\u00e0unu. U d\u00ecsta quaxi 20 chilometri daa ma\u00ecna, e u s\u00f2 paes\u00e0ggiu nat\u00fc\u00e0le u l'\u00e8 carateriz\u00e0u daa presensa de boschi de castagni e de fasce de u(r)\u00ecve. U pa\u00ecse l'\u00e8 scitu\u00e0u sutta au m\u00f9nte Gal\u00e9 (1078 m\u00e9tri de artit\u00fcddine mascima), intu versante meridiun\u00e0le; i se p\u00f2nan vegghe asc\u00ec rilievi ruci\u00f9si de cumpusisiun calcarea, ma asc\u00ec cun foscili de sp\u00fcgne, m\u00e0e-p\u00f2e e cu\u00e0lli, tantu da rende l'\u00e0ia scimile a quella de Dulum\u00ecti.\nFrasi\u00f9i.\nA livellu aministrativu u l'\u00e8 divizu in dexe burg\u00e0e: B\u00e9u, Burgu, U Cas\u00e0, G\u00e9xa, A Costa, M\u00fcin, Mad\u00f2nna de C\u00fcagna, Pe\u00e0i, Vign\u00f6 e Vignuettu, p\u00e9 in tutale de 22,18 km\u00b2 de superficcie.\nCunfin.\nU cunfina cun i cum\u00fci de \u00c0utu (Cuni), \u00c0guia (IM), Castergiancu, \u00c8rli, Garesce (Cuni), Ransu (IM), Unsu, Urm\u00e9a (Cuni).\nSt\u00f2ia.\nE primme tracce du stansiamentu de l'\u00f2mmu inta zona sun rintraciabili intu gran n\u00fcm\u00e9u de \"arme\" (caverne, inti dialetti da val\u00e0 du N\u00e9va e du Pennavaire), a ci\u00fc cunusci\u00fca a l'\u00e8 l'\u00e0rma de Nax\u00ecn, dunde sun st\u00e0i truv\u00e0i reperti archeulogici rizal\u00e8nti a l'\u00e0nnu 7000 a.C., ma asc\u00ec (p\u00e9 ez\u00e9mpiu) gi\u00e0re, v\u00e0si e se(r)\u00e0mmiche artigian\u00e0li, foscia de epuca rum\u00e0na. Qu\u00e9stu perch\u00e9 u terit\u00f2iu u se(r)\u00e0 poi frequent\u00e0u in epuche sucesc\u00ecve, e i rip\u00e0i nat\u00fc\u00e0li i cuntinue(r)\u00e0n a \u00easse in p\u00f2stu ideale pe a cunservasi\u00f9n e l'immagasinasi\u00f9n di b\u00e9n. \nDifatti a zona a resta cumunque strategica, tantu che chi i rum\u00e0i i fundan l'ant\u00ecgu vil\u00e0ggiu de Naticum, vix\u00ecn a a frasi\u00f9n de Vign(r)u\u00e9ttu, numinau adi(r)it\u00fca da Giuliu Ces\u00e0e (riguardu u s\u00f2 De Bello Gallico), nomme dau quale u deiveea qu\u00e9llu udiernu.\nCun a ca\u00fctta de l'Impeu Rum\u00e0n e l'inissiu du Mediuevu u l'\u00e9a pass\u00e0u sutta a a Marca Arduinica, istitu\u00eca inte l'VIII seculu dau Re d'Italia Bereng\u00e0iu II, poi inte l'\u00e0ia de influensa Aleramica. Da chi, cun a m\u00f2rte di marchexi de Clavesana u l'\u00ecntra sutta i dumini du Marches\u00e0u de S\u00fccaellu. D\u00fcante u periudu de l'et\u00e0i de m\u00e9zzu u sea dunca furm\u00e0u U Burgu, cun u survast\u00e0nte castellu, in lucalit\u00e0i C\u00f2sta, z\u00e0 at\u00ecvu sutta i Cepollini, che cumme p\u00e9 \u00c0utu, i l'\u00e9an st\u00e0i infeud\u00e0i inta z\u00f2na, anche se qu\u00e9sta z\u00f2na chi a passa sutta u direttu cuntrollu di Del Carretto, scign\u00f9i de S\u00fcccaellu e Barest\u00ecn. \nIntu 1537 a vegne tra l'\u00e0tru cens\u00eca a pupulasi\u00f9n intu burgu, c'a l'\u00e9a de 90 fam\u00ece, p\u00e9 op\u00e9a de l'al\u00f9a viscuvu de Nebbio (\u00c0ta Corsega). Cun a ca\u00fctta du Marches\u00e0u, avegn\u00fca intu 1624 terit\u00f2iu de Naxin u passa sutta a duminasiun zenese, anche se u feudu di Del Carretto u resta p\u00e9 di \u00e0nni in cuntestasci\u00f9n fra a Rep\u00fcbbrica de Zena e a cas\u00e0 di Savoia. 'Sti chi i pr\u00f6van p\u00f2i a 'cat\u00e0 cun di ac\u00f2rdi a p\u00e0rte de Nax\u00ecn, c'a vegne anessa sulu in m\u00f2ddu furmale a part\u00ec da l'\u00e0nnu 1735, scicumme che u pa\u00ecse u vegn\u00ecva aministr\u00e0u da Utavi\u00e0n Costa du Carettu (Ottaviano Costa Del Carretto), mediante in particulare edittu.\nU periudu seguente l'\u00e8 poi carateriz\u00e0u da ina relat\u00ecva stabilit\u00e0i, fin a quandu u nu zunze da a Fransa l'esercitu de Napule\u00f9n: difatti l'intrega val\u00e0 du N\u00e9va asemme a a bassa valle du Pennavaire e se(r)\u00e0n interes\u00e0e daa bata\u00eca de L\u00f6a, du 1797. A causa de qu\u00e9stu u vegne an\u00e9ssu a l'Imp\u00e9u Fransese a part\u00ec dau 1802, faxendu p\u00e0rte du Dipartimentu de Cuni, a l'internu du cant\u00f9n de S\u00e9va. Cun a restaurasi\u00f9n du 1814 u p\u00e0ssa p\u00f2i au Regnu de Sardegna, poi Regnu de l'Italia. Dau 1946 u p\u00e0ssa sutta a a Rep\u00fcbbrica italiana. Fin a l'\u00e0nnu 2011 u l'ha f\u00e0u parte da Cumumit\u00e0i muntana du Pun\u00e8nte Savunese, presedentem\u00e8nte cunusci\u00fca cumme Cumunit\u00e0i Munt\u00e0na Ing\u00e0una (1973-2008).\nAbitanti.\nMinu\u00e0nse fur\u00e8ste.\nSegundu u ISTAT, a i 31 de dixembre 2014, a Nax\u00ecn i ghe sun 40 rexidenti fur\u00e8sti.\nP\u00f2sti de interesse.\nArchitet\u00fce religuse.\n\u2022 G\u00eaxa da parocchia de San Giuvanni Bat\u00ecsta a se tr\u00f6va intta frasiun du Burgu, carateris\u00e0 da strut\u00fce decuat\u00ecve, de suvente in m\u00e0rmu, afreschi e l'at\u00e2 cun culun\u00ecne impresius\u00ece da angiui scurp\u00eci. A l'\u00e8 rizalente au XVI seculu.\n\u2022 Santu\u00e0iu da Nativit\u00e0i da Madonna, scitu\u00e0 inta lucalit\u00e0i de Mad\u00f2nna de C\u00fcagna, vixin a a stradda pruvinsale, a l'\u00e8 st\u00e0 custru\u00eca du XVIII seculu.\n\u2022 Capeletta de San Benardu, au Burgu.\n\u2022 Capeletta de San 'Bastian, aa Costa.\n\u2022 Capeletta de San Biaxu, ai Pe(r)\u00e0i.\n\u2022 Capeletta de Sant'Ant\u00f2niu a Vign\u00f6.\nArchitet\u00fce sivili.\nInte t\u00fcttu u terit\u00f2iu cum\u00fcn\u00e0le se ponan vegghe diferenti punti rum\u00e0i de pr\u00eca sparsci p\u00e9 i sent\u00e9 e nu s\u00f9lu, i g'han a carateristica de \u00e9sse a sch\u00ecna d'\u00e0se; \u00fcn de questi u saieva adirit\u00fca st\u00e0u in custrusi\u00f9n a l'epuca de Giuliu Ces\u00e0e.\nCast\u00e9lli.\nA Vignuettu se tr\u00f6van anc\u00f9 i resti du cast\u00e9llu da fam\u00eca di Del Carretto, carateris\u00e0u da 'na ci\u00e0nta retangul\u00e0re e da d\u00f9i turi de avistam\u00e8ntu late\u00e0li. Chi i sun st\u00e0e truv\u00e0e asc\u00ec tracce de afreschi mediev\u00e0li.\nNat\u00fca e sent\u00e9i.\nVixin a a frasi\u00f9n da Mad\u00f2nna de C\u00fcagna se rr\u00f6va in laghettu pic\u00ecn, ciam\u00e0u L\u00e0gu du P\u00f9nte (P\u00f2nte inta prununsia luc\u00e0le) razunzibile asc\u00ec grassie a m\u00fcatea che a culega a z\u00f2na cun quella de Vign\u00f6, chi u paes\u00e0ggiu nat\u00fc\u00e0le u l'\u00e8 b\u00e9n b\u00e9n custitu\u00ecu da boschi de castagni, quarched\u00fcn de qu\u00e9sti de ant\u00ecga uiggine, fra qu\u00e9sti ghe n'\u00e8 \u00fcn c\u00e0vu a l'internu famusu p\u00e9 a s\u00f2 et\u00e0i e grandessa.\nDa Vign\u00f6 a parte p\u00f2i 'na stradda p\u00e9 u munte Gal\u00e9, dunde se p\u00f2 ami\u00e0 a tipica m\u00e0ccia mediter\u00e0nea, cun castagni, erbui de e c\u00e0rpe, bi\u00f9lle, r\u00f9ve e f\u00f2, man a m\u00e0n ch'u se munta versu a s\u00ecmma. Inta m\u00e8xima z\u00f2na se p\u00f2 ami\u00e0 u cumplessu de l'\u00e0rma da ca' de basue, antigamente duve\u00e0u asc\u00ec cun scoppi de avistamentu. Qu\u00e9sta p\u00f2i a porta fin au cum\u00fcn de Urmea, inta frasiun de Barchi.\nEcunumia.\nL'ecunum\u00eca luc\u00e0le a l'\u00e8 custitu\u00eca prinsipalmente da l'agricult\u00fca e da l'alevam\u00e8ntu. Impurtante a l'\u00e8 a cultivasi\u00f9n di fax\u00f6i e de u\u00ecve, tantu che intu paise u l'\u00e8 presente anc\u00f9 'n gumbu, ma asc\u00ec u turismu, ch'u l'ha vistu inti \u00fcrtimi \u00e0nni 'na crescita.\nCult\u00fca.\nDialettu de Naxin.\nA Nax\u00ecn u se parla in dialettu de stampu arbenganese, faxente parte du gr\u00f9ppu du Lig\u00fce sentru-ucident\u00e0le.\nFax\u00f6 Gianettu.\nTipica du pa\u00ecse a l'\u00e8 a cultivasi\u00f9n du fax\u00f6 gianettu, ricunuscibile p\u00e9 a furma du bacellu apiat\u00eca, rigunfi\u00e0u inti punti dunde se tr\u00f6va a sem\u00e9nsa e p\u00e9 u tipicu cul\u00f9re gi\u00e0llu di semmi, sp\u00e9ssu per\u00f2 u bacellu u g'ha asc\u00ec de riga\u00fce de culure diferente (gi\u00e0llu o v\u00e9rdu). U se semina a l\u00fcggiu e u cresce b\u00e8n intu teren ch'u g'ha tracce calcaree, tipicu da val\u00e0 du Pennavaire.\nFeste e f\u00e9e.\n\u2022 Castagn\u00e0 de Nax\u00ecn: ai 28 e i 29 de setembre, cun e \"rust\u00ece\" e i mercatin di prud\u00f2tti tipici luc\u00e0li.\n\u2022 Festa patrun\u00e0le de San Giuvanni Batista: ai 24 de zugnu.\nVie de Cum\u00fcnicasi\u00f9n.\nU terit\u00f2iu cum\u00fcn\u00e0le u l'\u00e8 culeg\u00e0u cun Arbenga gr\u00e0ssie a a Stradda Pruvins\u00e0le 14 (SP16), che a l'ar\u00ecva fin au Piemunte, pas\u00e0ndu p\u00e9 \u00c0utu e Crava\u00fcna, fin a Urmea."}
{"id": "1747", "revid": "12052", "url": "https://lij.wikipedia.org/wiki?curid=1747", "title": "N\u00f6i", "text": "N\u00f6i o l'\u00e8 un com\u00fcne de 2.965 abitanti inta Provinsa de Sann-a\nGi\u00f6graf\u00eea.\nN\u00f6i o l'\u00e8 scitu\u00f2u inta Provinsa de Sann-a, vixin a Spotorno e O Fin\u00e2. O dista 15 km da Sann-a.\nSt\u00f6ia.\nN\u00f6i a faxeiva parte de Rumma e o s\u00f6 Impero, do qu\u00e6 a l'ea un m\u00fanicippio. P\u00f6i a div\u00ebgne unn-a grande all\u00eb\u00e0 de Zena, e into 1097 a se rivel\u00f2 fundament\u00e0 p\u00eb e cruxi\u00e6. P\u00f6i into 1202 a divegne a Rep\u00f9brica de N\u00f6i, finn-a quande into 1797 a vegne preisa dai Franceixi. A s\u00f6 di\u00f2cesi a vegne un\u00efa a quella de Sann-a into 1829 e intr\u00f2 into Regno d'Italia into 1861.\nP\u00f2sti de interesse.\nO \u00c7entro St\u00f2ico.\nO \u00c7entro St\u00f2ico o presenta - ancheu in scia Aurelia, un tempo direttamente in scia spiaxa in sci\u00f4 m\u00e2 - un fronte portic\u00f2u. Questo o l'ea originariamente o \u00e7entro marina\u00efo, \u00e4 stessa man\u00eba co-a qu\u00e6 o portic\u00f2u de Sotor\u00eeva o ea p\u00eb Zena.\nEconumia.\nN\u00f6i a se basa in scia pesca e agricolt\u00fba. L'ativit\u00e6 agricola a se basa sorviatutto in scia produ\u00e7i\u00f3n de vin e d'\u00eauio d\u2019o\u00eeva.\nComunica\u00e7ioin.\nAutostradde.\nA l'\u00e8 v\u00efxinn-a a Spotorno e a O Fin\u00e2 in provinsa de Sann-a. A g\u00e0 de frasi\u00fcn: Tosse e V\u00f6ze. A l\u00e8 scitu\u00e2 longo l'Aurelia e a gh'\u00e9 a sta\u00e7iun Spotor-N\u00f6i, inta linea da Ferov\u00eea Z\u00eana-Vintim\u00ecggia e l'autostradda A10 a Spotorno.\nFerov\u00eea.\n\u00c4 sta\u00e7iun feroviaria ci\u00f9 vixinn-a a l'\u00e8 quella de Spotorno in scia linea feroviaria Ventimiggia \u2013 Zena into tratto locale che o l'\u00e8 scitu\u00f2u tra Ventimiglia e Sann-a."}
{"id": "1748", "revid": "12552", "url": "https://lij.wikipedia.org/wiki?curid=1748", "title": "Unsu", "text": "\u00d9nsu (asc\u00ec ciam\u00e0u in zenese \"\u00d2nso\" o \"Onsu\", in italian \"Onzo\", in urme\u00e0scu \"Unzu\") l'\u00e8 'n cum\u00fcn c'u se tr\u00f6va inta Pruvinsa de Savuna e u gh'\u00e0 219 abitanti (d\u00e0tti agiurn\u00e0i au 2019).\nGeugraf\u00eca.\nU territ\u00f2iu de \u00d9nsu u l'\u00e8 scit\u00fcau in ta meddia val\u00e0 de l'Aroscia, se tr\u00f6va a 410 m in sce u livellu du m\u00e2, in te u versante meridiunale du munte de Castel'\u00c8rmu, asc\u00ec d\u00ectu \"Pezu Gr\u00e0nde\" (1092 m). Se cunfurma cumme cum\u00fcn sparsu: u prinsipale sentru st\u00f2icu l'\u00e8 in te l'agglumer\u00e0u de \"Capitulu\" (\"Cap\u00ectu\" asc\u00ec, intu dialettu luc\u00e0le).\nVixin a u sentru abit\u00e0u de Menezzu u l'\u00e8 pr\u00e9s\u00e8nte in b\u00e0cin artifisiale, a quaxi 600 m in sce u livellu du m\u00e0, ben ben frequent\u00e0u pe turismu e pesca spurtiva, funsi\u00f9na asc\u00ec p\u00e9 riserva idrica pe inaiv\u00e0 i campi da zona.\nCunfin.\nU terit\u00f2iu de \u00d9nsu u cunf\u00ecna a Nord cun Naxin, a nord est cun Castregiancu, a levante u cunf\u00ecna cun Utuv\u00e8 e Vendun, m\u00e8ntre a sud cun Casan\u00f6va, a punente invece cun Aquila d'Ar\u00f2scia (IM) e Ransu (IM).\nFrasi\u00f9i.\nI nuclei custitut\u00ecvi du cum\u00fcn de \u00d9nsu i s\u00f9n Capitu, A Costa, Menezzu, Ponteruttu, Va(r)avu de Surva e Va(r)avu de Sutta.\nCun ste chi u terit\u00f2iu cum\u00fcn\u00e0le u v\u00e0 a cruv\u00ec 8,23 chilometri qu\u00e0ddri (km2) tut\u00e0li.\nSt\u00f2ia.\nU cum\u00fcn de Unsu u vegne mensciun\u00e0u p\u00e9 a primma v\u00f2tta inte l'\u00e0nnu 1000, z\u00e0 inse\u00ecu inti dumini de Bunifassiu du Vastu, u l'acquista impurtansa sutta ai marchesi de Clavesana, custrut\u00f9i du cast\u00e9llu luc\u00e0le. Sai\u00e0n sti chi a infeud\u00e0 i Cepolla de Arbenga, poi padrui asc\u00ec de \u00e0tre lucalit\u00e0i vix\u00ecne, cumme \u00c0utu e Crava\u00fcna. U numme i deive\u00e9a dunca da Onze (\"unze\"), scicumme che u l'\u00e9a u cum\u00fcn n\u00fcm\u00e9u unze a furm\u00e0 u cunt\u00e0du sutta au duminiu di Clavesana.\nA part\u00ec dau 1393 u feudu luc\u00e0le u vegne vend\u00fcu dai marchesi a a Rep\u00fcbbrica de Zena, p\u00e9 cangi\u00e0 duminasi\u00f9n intu 1402, cun l'ar\u00ecvu di Del Carretto de Fin\u00e0, che poi i vend\u00e0n u pa\u00ecse au Marches\u00e0u de S\u00fcccaellu. U duminiu in sce Unsu di Del Carretto u nu d\u00fca, perch\u00e9 a Rep\u00fcbbrica Zenese a catta turna u feudu, inse\u00e9ndulu sutta a giurisdisi\u00f9n da C\u00eave, intu 1581. U duminiu Zenese u nu u p\u00f2rta a gr\u00f2ssi vant\u00e0ggi p\u00e9 a pupulasi\u00f9n luc\u00e0le, che dunca a decidde de autuguvern\u00e0se, pagandu esattamente e pal\u00e0nche vers\u00e0e dai zenesi p\u00e9 pi\u00e0 u feudu dai marchesi de S\u00fcccaellu.\nInte stu m\u00f2ddu \u00d9nsu u se prucl\u00e0ma lib\u00e9a cum\u00fcna, tantu che u vegne firm\u00e0u in gr\u00f9ppu de editti, dunde u pa\u00ecse u cumpa\u00ecsce cumme Rep\u00fcbbrica de \u00d9nsu. D\u00fcante stu periudu chi i nu mancan i forti cuntatti cun u capitan\u00e0u cev\u00e9se, grassie ai consoli luc\u00e0li, scicumme che l'aministrasi\u00f9n giudissi\u00e0ria a r\u00e8sta in m\u00e0n ai zenesi, chi dumandan dunca 200 sc\u00fcddi p\u00e9 \u00e0nnu. A duminasi\u00f9n demucratica autonoma a d\u00fca p\u00e9 quaxi dui seculi, fin a l'ar\u00ecvu de e truppe fransesi guid\u00e0e da Napule\u00f9n Bunaparte.\nCun a furmasi\u00f9n da n\u00f6va Rep\u00fcbbrica Lig\u00fce u fenisce inta giurisdissi\u00f9n da S\u00e8nta, cun capit\u00e0le Arbenga, diven\u00e8ndu sede du cant\u00f9n luc\u00e0le, cumprendente asc\u00ec i cum\u00fci vixin (Vend\u00f9n, P\u00fbi, Bas\u00e9(r)ega, Ce(r)\u00e9rsa, \u00c0quila e Sal\u00ecn), cun quarched\u00fcn de qu\u00e9sti c'u p\u00e0ssa au cantun de R\u00e0nsu.\nStu chi u vegne poi destacc\u00e0u da l'\u00e0ia ing\u00e0una, p\u00e9 entr\u00e0 a fa parte da giurisdisi\u00f9n de In\u00e9ia, fin a l'Impeu Fransese, quandu u terit\u00f2iu luc\u00e0le u vegne purt\u00e0u sutta au Dipartimentu de Munten\u00f6tte. Cun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu inta pruvinsa de Arbenga, poi de Sav\u00f9na. Doppu u segundu cunflittu a v\u00e0 a f\u00e0 parte da Rep\u00fcbbrica Italiana.\nFra u 1973 e u 2008 u l'ha fau parte da \"Comunit\u00e0i munt\u00e0na Ingauna\" e, fin au 2011 de quella du \"Punente Savunese\", quande sti enti chi i sun st\u00e0i supr\u00e8ssi.\nAbitanti.\nMinu\u00e0nse fur\u00e8ste.\nSegundu u ISTAT, au 31 de dixembre du 2014, a \u00d9nsu i ghe sun 21 rexidenti fur\u00e8sti.\nCugn\u00f2mmi ci\u00fc difuzi.\nI cugnommi ci\u00fc difuzi a Unsu i sun: Vignola, Ferrari, Arnaldi, Bronda e Gagliolo.\nP\u00f2sti de interesse.\nArchitet\u00fce Religi\u00f9se.\nA liv\u00e9llu religi\u00f9su Unsu u f\u00e0 parte da diocexi de Arbenga e Imp\u00e9ia, u g'ha ina sula parocchia c'a cr\u00f6ve t\u00fcttu u cum\u00fcn.\n\u2022 Gexa paruchi\u00e0le de San Martin 'n ta lucalit\u00e0 de \"Capitolo\". Cun furme ba(r)ocche, a conserva due st\u00e0tue de l'artista zenese Anton Maria Maragliano.\n\u2022 Capeletta de San Cal\u00f2cciu in sce a v\u00e9tta de Cast\u00e9l'Ermo, ai cunfin amministrat\u00ecvi cun Vend\u00f9n.\n\u2022 Capeletta da Madonna de e Grassie vixin au lagu de Menezzu, in te l'um\u00f2nima lucalitai.\nArchitet\u00fce militari.\n\u2022 R\u00e8sti du castellu di Clavesana surva a lucalit\u00e0i de Capitu. U serviva cumme pustasi\u00f9n difensciva, grassie asc\u00ec a e dui t\u00f9ri, a primma a b\u00e0ze reunda e a segunda \u00f6ttagunale.\nEcunum\u00eca.\nSe baza prinsipalm\u00e8nte in sce l'ativit\u00e0i agricula, cun prudusi\u00f9n de vin e \u00f6iu, nu mancan poi e castagne e i prudotti caseari (derivai da l'alevam\u00e8ntu du bestiamme)\nCult\u00fca.\nDialettu de \u00d9nsu.\nU dialettu parl\u00e0u a Unsu u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia, leg\u00e0 stuicam\u00e8nte a Arbenga, ma asc\u00ec a a sit\u00e0i de Impeia.\nModdi de d\u00ec.\nStu chi u l'\u00e8 in di m\u00f2ddi de d\u00ec tipici de Unsu, u v\u00f6 d\u00ec and\u00e0 vel\u00f9xe, scimile au d\u00ectu italian \"andare a tavoletta\", dunde pe\u00f2 se duv\u00e9a u termine \"ci\u00f2n\", che u l'\u00e8 de derivasi\u00f9n imperiese, e u se trad\u00fcxe cun l'arbenganese \"ci\u00f2ddu\" (\"ci\u00f6o\" in zenese).\nFeste e f\u00e9e.\n\u2022 Festa de San Martin: a prinsipale festa du pa\u00ecse a se tegne p\u00e9 festez\u00e0 u santu du pa\u00ecse, cun a celebrasi\u00f9n religi\u00f9sa e a prucesci\u00f9n p\u00e9 e vie du burgu.\n\u2022 Festa da Madonna da Miseric\u00f2rdia, urganis\u00e0 da par\u00f2cchia, cun a celebrasi\u00f9n religi\u00f9sa inta capeletta da Madonna de Grassie. D\u00fcante sta manifestasi\u00f9n, c'a se tegne au m\u00e9se de m\u00e0rsu inte t\u00fctte e ca' de Unsu u vegne s\u00e9zu in lum\u00ecn, d\u00ectu asc\u00ec balun\u00e9ttu, tradisi\u00f9n asc\u00ec riscuntr\u00e0 a Vendun, vistu che a capeletta a se tr\u00f6va ai cunfin asc\u00ec cun stu cum\u00fcn chi.\nVie de Cum\u00fcnicasi\u00f9n.\nU terit\u00f2iu de Unsu u l'\u00e8 travers\u00e0u da a Stradda Pruvins\u00e0le 35, che culega u pa\u00ecse cun Vendun e Arnascu, m\u00e8ntre a gh'\u00e8 asc\u00ec a Stradda Pruvins\u00e0le 20, che a permette u culegamentu stradale fra A C\u00f2sta e Ponteruttu, pass\u00e0ndu p\u00e9 Utuv\u00e9 a sud du pa\u00ecse. A Stradda Pruvins\u00e0le 78 a cul\u00e9ga Unsu cun a pruvinsa de Imp\u00e9ia, riv\u00e0ndu a Costa Base(r)ega, frasi\u00f9n de R\u00e0nsu."}
{"id": "1749", "revid": "12552", "url": "https://lij.wikipedia.org/wiki?curid=1749", "title": "Utu\u00ea", "text": "Utu\u00ea (asc\u00ec d\u00ectu \"Utuv\u00e9\", in zenese \"Orto\u00ea\", \"Utuv\u00e9u\" in urme\u00e0scu, in itali\u00e0n \"Ortovero\") u l'\u00e8 in cum\u00fcn de 1605 abitanti da Pruvinsa de Savuna (d\u00e0tti agiurn\u00e0i au 2019).\nGeugraf\u00eca.\nU terit\u00f2iu cum\u00fcn\u00e0le de Utu\u00ea u se tr\u00f6va inta b\u00e0ssa val\u00e0 de l'Ar\u00f2scia, primma che in te stu s-ci\u00fcmme u se ghe c\u00e0ccia u Ler\u00f9n. L'abit\u00e0u dunca u se tr\u00f6va ai cunf\u00ecn cun a ci\u00e0na de Arbenga, e u se tr\u00f6va sutta aa c\u00f2lla G\u00eaxa e a a c\u00f2lla Villa. I \u00e0tri nuclei abit\u00e0i chi i furm\u00e0n Utu\u00ea i sun Campi e P\u00fbi, che ass\u00e8mme au sentru de Utu\u00ea i cr\u00f6ven ina superficie de 9,66 km2 tut\u00e0li.\nCunfin.\nU cum\u00fcn u cunf\u00ecna cun Vendun e Arnascu a nord, cun Arbenga a nord-est, a sud cun Vilan\u00f6va, a sud-ovest cun Casan\u00f6va e a ovest cun \u00d9nsu.\nSt\u00f2ia.\nE primme testimuni\u00e0nse de in insediam\u00e8ntu inta zona de Utu\u00ea e saievan da rintracci\u00e0 in epuca rum\u00e0na, quande a zona a l'\u00e9a ciam\u00e0 in lat\u00ecn \"Ortus Vetus\". E nutissie pe\u00f2 ci\u00fc seg\u00fce in sce a fundasi\u00f9n du pa\u00ecse de anc\u00f6i sun du mediuevu, quande u feudu luc\u00e0le u l'\u00e9a parte di dumini da fam\u00eca Clavesana doppu a f\u00ecn da Marca Arduinica.\nQuestu u v\u00e0 a scuntent\u00e0 u libeu cum\u00fcn de Arbenga, c'u vuxeva tegn\u00ec distante da a ci\u00e0na i marchesi. Propiu p\u00e9 and\u00e0 a evit\u00e0 e incursci\u00f9i di Clavesana intu 1288 a vegne fund\u00e0 dai arbenganesi l'insediamentu de P\u00f9i, a nord du burgu de Utu\u00ea, in te ina pulitica de espansciun nu cistiera, ma inte l'entrut\u00e8ra. Pochi \u00e0nni primma, difatti, a l'\u00e9an st\u00e0i fund\u00e0i asci i burghi de Vilan\u00f6va e Cix\u00e0n (inta val\u00e0 du N\u00e9va), cun de mutivasi\u00f9i du t\u00fcttu sc\u00ecmili.\nL'\u00e8 sucesc\u00ecva a a fundasi\u00f9n du n\u00f6vu insediam\u00e8ntu, intu 1341, che i marchesi i l'ax\u00e9van vend\u00fcu sti pusedim\u00e8nti chi aa fam\u00eca di Cazzulini. U burgu u cunflu\u00ecsce doppu quarche tempu inta giurisdissi\u00f9n de Arbenga. U cum\u00fcn u segue poi e vicende arbenganesi, fin a quande a sit\u00e0i a vegne inglub\u00e0 inta Rep\u00fcbbrica de Zena. Intu 1763 a pupulasi\u00f9n a se rivolta aa duminasi\u00f9n di zenesi, scicumme che a gh'\u00e9a ina presci\u00f9n ecun\u00f2mica troppu elev\u00e0.\nA situasi\u00f9n a cangia p\u00f2i quande u 'r\u00ecva l'esercitu frans\u00e9se, guid\u00e0u da Napule\u00f9n Bunaparte, a part\u00ec dau 1797. U terit\u00f2iu cum\u00fcn\u00e0le u entra dunca a fa p\u00e0rte da Rep\u00fcbbrica Lig\u00fce, sutta au cantun arbengan\u00e9se, ina '\u00f2tta desf\u00e0 sta chi intu 1802, quande i terit\u00f2i cunquist\u00e0i i v\u00e0n a f\u00e0 parte de l'Impeu Fransese, sutta u Dipartimentu Munen\u00f6tte. Cun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu intu sircund\u00e0iu de Arbenga, poi cunflu\u00ecu inta pruvinsa de Savuna, intu 1946 trasfurm\u00e0u inta n\u00f6va Rep\u00fcbbrica Italiana.\nI \u00fcrtimi cangiam\u00e8nti teritui\u00e0li sub\u00eci i sun rizal\u00e8nti aa duminasi\u00f9n fransese, quande difatti u vegne smembr\u00e0u u cum\u00fcn de P\u00fbi, presedentemente indipendente, che da quellu mumentu u l'\u00e8 divent\u00e0u frasi\u00f9n. Fra u 1973 e f\u00ecn au 31 dixembre 2008 u l'ha f\u00e0u p\u00e0rte da Cumunit\u00e0i muntana Ingauna, poi divegn\u00fca \"du Punente Savunese\" fin au 2011, \u00e0nnu da s\u00f2a supresci\u00f9n.\nAbit\u00e0nti.\nMinu\u00e0nse Fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2017, i sitad\u00ecn fur\u00e8sti a Vesargu i sun 181.\nCugn\u00f2mmi ci\u00fc dif\u00fczi.\nI cugnommi ci\u00fc difuzi a Utu\u00ea i s\u00f9n: Bonifazio, Barb\u00e0ira, Ferrari e Geddo.\nP\u00f2sti de interesse.\nArchitet\u00fce religuse.\nU cum\u00fcn de Utu\u00ea u fa eclesiasticam\u00e8nte da diocexi de Arbenga-Impeia, chi dunca e ghe s\u00f9n dui diferenti parocchie: de San Silvestru (sentru de Utu\u00ea) e quella de San Steva e San Matteu (p\u00e9 a frasi\u00f9n de P\u00fbi).\nG\u00e9xe de Utu\u00ea.\n\u2022 G\u00e9xa da parocchia dedic\u00e0 a San Silvestru, a se tr\u00f6va f\u00f6a dau burgu de Utu\u00ea, de stile inissialmente rumanicu (a cunserva difatti de decurasi\u00f9i tipiche de stu st\u00ecle chi), ma cun in forte rimanezam\u00e9ntu avegn\u00fcu fra u u XVII e il XVIII seculu, l'\u00fcrtima restaurasi\u00f9n a sai\u00e9va rizalente au XIX seculu.\n\u2022 Uat\u00f2iu de Santa Cata\u00ecna de Lisciandria, vix\u00ecn aa paruchi\u00e0le. A l'\u00e8 sede dau 1417 da luc\u00e0le cunfraternita (o caz\u00e0ssa, in zenese). De st\u00ecle baoccu, a cuntegne e c\u00e0sse p\u00e9 a prucesci\u00f9n de Santa Cata\u00ecna e de San Leun\u00e0rdu, ci\u00fc in pregi\u00e0u at\u00e0 e a rapresentasi\u00f9n da Madonna cun u bamb\u00ecn du 1636.\n\u2022 Uat\u00f2iu de San Bernard\u00ecn a Str\u00e0, lucalit\u00e0i c'a se tr\u00f6va ai cunfin cun R\u00e0nsu e u presenta ina ci\u00e0nta de furma re\u00f9nda, dat\u00e0u du XV seculu, u cunserva asc\u00ec in dipintu du santu, cun de der\u00e9 ina v\u00ecsta da sit\u00e0i de Arbenga.\n\u2022 Uat\u00f2iu de San Giuvanni Bat\u00ecsta, inta lucalit\u00e0i de Fasceu, de st\u00ecle baoccu, a l'\u00e8 frequent\u00e0 p\u00e9 a s\u00f2 culucasi\u00f9n surva a in p\u00f6zzu vix\u00ecn au pa\u00ecse, pocu distante u se truv\u00e0va asc\u00ec u cast\u00e9llu di Clavesana.\nG\u00e9xe de Frasi\u00f9i.\n\u2022 G\u00e9xa da parocchia de San Steva, a se tr\u00f6va a P\u00fbi, vixin aa str\u00e0dda pruvins\u00e0le. A ci\u00e0nta urigin\u00e0ia a saieva de l'Et\u00e0i de M\u00e9zzu, poi rimanez\u00e0 cun 'na cunfurmasi\u00f9n a elisse d\u00fcante u XIX seculu. A cuntegne asc\u00ec ina p\u00e0a d'at\u00e0 dipinta da P\u00e9u Gu\u00ecdu de Ransu, rizal\u00e8nte au 1537.\n\u2022 Uat\u00f2iu de Sant'Ant\u00f2niu, u se tr\u00f6va inru burgu de P\u00fbi, sede da luc\u00e0le cunfraternita, cun a carateristica meridi\u00e0na in sce u m\u00fcau later\u00e0le. U l'\u00e8 st\u00e0u edific\u00e0u du XVI seculu.\n\u2022 Capeletta de l'Imacul\u00e0, a se tr\u00f6va a P\u00fbi, inta lucalit\u00e0i de Marta. De cianta re\u00f9nda a l'\u00e8 st\u00e0 custru\u00eca intu XVIII seculu in st\u00ecle baoccu.\n\u2022 Uat\u00f2iu de San Ben\u00e0rdu, se tr\u00f6va inta frasi\u00f9n de Campi, a custrusi\u00f9n a l'\u00e8 presendente au 1612, u l'\u00e8 sede da cunfraternita luc\u00e0le.\nT\u00f9ri e cast\u00e9lli.\n\u2022 Tipiche de t\u00fcttu u terit\u00f2iu cum\u00fcn\u00e0le e sun e t\u00f9ri merl\u00e0e, inglub\u00e0e a\u00f9 inte rexidense intu burgu de Utu\u00ea, ma prinpalmente asc\u00ec a P\u00fbi, e sun nasci\u00fce p\u00e9 difende i d\u00f9i pa\u00ecsi dae incursci\u00f9i esterne.\n\u2022 Resti du cast\u00e9llu di Clavesana: p\u00e0ssandu p\u00e9 i sent\u00e9, inta lucalit\u00e0i de P\u00f6zzu i se p\u00f2nan vegghe anc\u00f9 i m\u00fcai de pr\u00eca chi i custitu\u00ecvan u primmu nucleu de Utu\u00ea, cun asc\u00ec sta furtificasi\u00f9n chi. U cast\u00e9llu u l'\u00e9a st\u00e0u custru\u00ecu dai marchesi de Clavesana p\u00e9 difendise dae sempre ci\u00fc pericul\u00f9se incursci\u00f9i du cum\u00fcn de Arbenga inte l'entrut\u00e8ra. Cun u c\u00e0ngiu de prupiet\u00e0i u finisce a esse duve\u00e0u sempre de m\u00e9nu, fin a l'abandun. Anc\u00f6i inta zona a resta a gex\u00e9tta de San Giuvanni.\nArchitet\u00fce siv\u00ecli.\n\u2022 Ca' nat\u00e0le du Fratte Ave Ma\u00eca, a se tr\u00f6va a P\u00fbi, chi a l'\u00e8 st\u00e0 inse\u00eca 'na lapide p\u00e9 ricurd\u00e0 u munegu \u00f2rbu da cungregasi\u00f9n de Uriun. A v\u00e9llu l'\u00e8 dedic\u00e0u asc\u00ec in pil\u00f9n vut\u00ecvu inta ciasetta da frasi\u00f9n. \nEcunum\u00eca.\nL'ativit\u00e0i ecunomica prinsipale du pa\u00ecse de Utu\u00ea a l'\u00e8 a cultivasi\u00f9n da vigna, chi difatti u l'\u00e8 prud\u00f2ttu de lungu u vin pig\u00e0u, ass\u00e8mme au verment\u00ecn, ma u nu mancan e ci\u00e0nte da fr\u00fctu, cumme i p\u00e8rseghi. Particul\u00e0re asc\u00ec l'ativit\u00e0i turistica, prinsipalmente da i \u00e0tri st\u00e0tti.\nCult\u00fca.\nDialettu de Utu\u00ea.\nU dialettu parl\u00e0u a Utu\u00ea u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia, lig\u00e0 stuticam\u00e8nte a Arbenga, ma asc\u00ec a a sit\u00e0i de Impeia.\nU v\u00ecn pig\u00e0u.\nU v\u00ecn pig\u00e0u u l'\u00e8 in genere de v\u00ecn gi\u00e0ncu, riv\u00e0u in Lig\u00fcria in tempi ant\u00ecghi, aturnu au 1600. Se caraterizza p\u00e9 u cul\u00f9re gi\u00e0llu intensu di s\u00f2i axin\u00e9lli, cun a t\u00ecpica puntina\u00fca de cul\u00f9re ci\u00fc sc\u00fcu d\u00fcante a ma\u00fcasi\u00f9n, da dunde u deiv\u00e9ea u numme in l\u00e9ngua lig\u00fcre. U vin u g'ha dunca in g\u00fcstu delic\u00e0u, ben abin\u00e0u cun i pi\u00e0tti da tradisi\u00f9n lig\u00fce. E azi\u00e8nde lucali de lungu e sun divegn\u00fce fam\u00f9se p\u00e9 a cultivasi\u00f9n de sta variet\u00e0i d'\u00fcga (cun asc\u00ec prugetti diferenti, cumme u Pig\u00e0u Basu(r)a, vin f\u00e0u inveggi\u00e0 inta grotta da Basura a Tui\u00e0n), tantu che a\u00f9 u vin u vegne espurt\u00e0u asc\u00ec a l'esteru. Dau 2014 u l'\u00e8 cumens\u00e0u u prucessu p\u00e9 l'inserimentu intu terit\u00f2iu cum\u00fcn\u00e0le da s\u00e9de de l'enuteca da Regi\u00f9n Lig\u00fcia, anc\u00f6i ativ\u00e0 e vixit\u00e0bile, tantu che chi i vegnan urganis\u00e0i diferenti eventi lig\u00e0i au v\u00ecn luc\u00e0le.\nIstrusi\u00f9n.\nUtu\u00ea u g'ha in s\u00f2 scist\u00e9mma de sc\u00f6e cumpletu (da a mat\u00e8rna fin ae m\u00e9ddie), grassie ae qu\u00e0li u rec\u00e0mpa asc\u00ec i studenti dai \u00e0tri pa\u00ecsi vix\u00ecn, asc\u00ec z\u00e0 in pruvinsa de Impeia; ste chi e sun rac\u00f2lte inte l'istit\u00fcu cumprenscivu de A(r)\u00e0sce.\nPersune lig\u00e0e a Utu\u00ea.\n\u2022 Fr\u00e0tte Ave Ma(r)\u00eca (1900-1964), nasci\u00fcu Cesare Pisano, u l'\u00e8 st\u00e0u in fr\u00e0tte da cungregasi\u00f9n de don Orione, a s\u00f2a vucasi\u00f9n a l'\u00e8 riv\u00e0 quande, da zuenu, u vegne r\u00e9zu \u00f2rbu p\u00e9 via de 'na s-ciuppet\u00e0 part\u00eca p\u00e9 sb\u00e0iu d\u00fcante in z\u00f6gu cun i cumpagni.\nFeste e f\u00e9e.\n\u2022 Festa di perseghi cun u pig\u00e0u, a l'\u00e8 ina festa estiva c'a se tegne in a\u00f9stu, chi i se p\u00f2nan tast\u00e0 i pi\u00e0tti da tradisi\u00f9n lig\u00fce, cumme e las\u00e0gne cun u t\u00f9ccu, u cun\u00ecu aa lig\u00fcre e asc\u00ec u zem\u00ecn de c\u00e9xi,acumpagn\u00e0i dau fam\u00f9su v\u00ecn lucale.\n\u2022 S\u00e0gra de e r\u00f6se a P\u00fbi, a se tegne generalmente aa fin de l\u00fciu, inta frasiun, cun roba da mangi\u00e0 tipica lucale e m\u00fcxica dau v\u00ecvu.\n\u2022 Festa patrun\u00e0le de San Silvestru, aa f\u00ecn de l'\u00e0nnu, a se tegne a Utu\u00ea, cun a prucesci\u00f9n de cunfraternite luc\u00e0li e a celebrasi\u00f9n religi\u00f9sa. \nVie de Cum\u00fcnicasi\u00f9n.\nU sentru de Utu\u00ea u l'\u00e8 travers\u00e0u da a Str\u00e0dda Nasiun\u00e0le 453, che culega u cum\u00fcn cun Vilan\u00f6va a lev\u00e0nte e P\u00fbi, Ransu e Unsu (Ponteruttu) versu punente. U terit\u00f2iu cum\u00fcn\u00e0le u l'\u00e8 culeg\u00e0u asc\u00ec cun a Stradda Pruvins\u00e0le 21, a Vendun e a a frasi\u00f9n de Campi."}
{"id": "1750", "revid": "10132", "url": "https://lij.wikipedia.org/wiki?curid=1750", "title": "R\u00f2cavign\u00e2", "text": "R\u00f2cavign\u00e2 (it: \"Roccavignale\") o l\u00e8 un com\u00f9n inta Provinsa de Sann-a."}
{"id": "1751", "revid": "10132", "url": "https://lij.wikipedia.org/wiki?curid=1751", "title": "A Steja", "text": "A Steja a l'\u00e8 un com\u00f9n inta Provinsa de Sann-a."}
{"id": "1752", "revid": "12552", "url": "https://lij.wikipedia.org/wiki?curid=1752", "title": "Stenanelo", "text": "Stenanelo (\"Stellanellu\" o \"Stelanellu\" in arbengan\u00e9ize, \"Stellanello\" in itali\u00e0n) o l'\u00e9 'n com\u00f9n inta Provinsa de Sann-a."}
{"id": "1753", "revid": "7530", "url": "https://lij.wikipedia.org/wiki?curid=1753", "title": "Testego", "text": "Testego o l'\u00e8 un com\u00f9n inta Provinsa de Sann-a."}
{"id": "1754", "revid": "12052", "url": "https://lij.wikipedia.org/wiki?curid=1754", "title": "Tuiran", "text": "Tuir\u00e0n (\"Tui(r)\u00e0n\" o \"Tu\u00ecan\" inta variante arbenganese, \"Tu\u00ef\u00e0n\" in imperiese, \"Toi\u00e0n\" in zenese, \"Toirano\" in italian) l'\u00e8 'n cum\u00fcn de 2 681 (d\u00e0ti agiurn\u00e0i au 2019) abitanti inta Pruvinza de Savuna.\nGeugrafia.\nU teritoriu de Tuir\u00e0n l'\u00e8 inta val\u00e2 du s-ci\u00fcmme Varatella, vixin a-a cunflu\u00e9nsa c\u00f9n u tur\u00e8nte Baresci\u00f9n. L'\u00e8 duminau dau munte San P\u00ea di Munti a 891 m in sciu liv\u00e9llu du m\u00e2, dunde (grassie au tur\u00e8nte Vero) se tr\u00f6van asc\u00ec de grotte b\u00e9n b\u00e9n cunusci\u00fce, cumme quella da B\u00e0sura e du Curumbu."}
{"id": "1756", "revid": "12552", "url": "https://lij.wikipedia.org/wiki?curid=1756", "title": "S\u00fcccaellu", "text": "S\u00fccca\u00e8llu (scr\u00ectu segundu a graf\u00eca Bolia S\u00fccca\u0213\u00e8llu, asc\u00ec rezu adatandu a l'arbenganese aa grafia ufisi\u00e0 cumme \"Suc\u00e2elo,\" \"Sucar\u00ea\" daa graf\u00eca du dialettu d'\u00c8rli, dunde u vegne d\u00ectu \"S\u00fcca(r)\u00ea\", \"Suc\u00e6lo\" in zenese, \"Z\u016bcar\u00e8a\" in urme\u00e0scu, \"Zuccarello\" in italian) u l'\u00e8 in cum\u00fcn de 309 abitanti (d\u00e0tti agiurn\u00e0i au 2019) ch'u se tr\u00f6va inta pruvinsa de Sav\u00f9na.\nGeugraf\u00eca.\nInta val\u00e2 du Neva, a m\u00f9nte da \ncunflu\u00e8nsa cun u Pennavaire, S\u00fcccaellu fa parte de l'entrut\u00e8ra d'Arbenga. U l'\u00e8 u segundu sentru pe pupulasiun da val\u00e2, de der\u00ea a Cixan. U cunfina cun \u00c8rli e Castreveiu a nord, Barest\u00ecn a est, Cixan a sud e a ovest cun Arnascu e Castregiancu. U g'ha asc\u00ec 'na frasi\u00f9n ciam\u00e2 Martinettu, c'a l'\u00e8 div\u00ecza a met\u00e0i cun Cixan.\nSt\u00f2ia.\nU Marches\u00e0u de S\u00fcccaellu.\nU sentru st\u00f2icu de S\u00fcccaellu, z\u00e0 mensciun\u00e0u intu 1233 u l'e stau fundau ufisialm\u00e8nte inte l'arv\u00ec de l'\u00e0nnu 1248, medi\u00e0nte in \u00e0ttu nutar\u00ecle anc\u00f6i cunserv\u00e0u au munisipiu du pa\u00ecse.\nInteres\u00e0nte asc\u00ec in \"corpus\" de l\u00e9zzi, eman\u00e0u intu 1281 e leg\u00e0u cumme l'\u00e0ttu de fundasi\u00f9 ai marchexi Clavesana, che l'axev\u00e0n selesiun\u00e0u sta pusisi\u00f9n strategica p\u00e9 cumerci\u00e0 fra Arbenga e l'\u00c2ta Lig\u00fcria (o B\u00e0ssu Piemunte).\nPropiu pe 'sta mutivasi\u00f9n chi u burgu l'\u00e8 st\u00e0u ci\u00fc v\u00f4tte cuntest\u00e0u da diferenti fam\u00ece aristucratiche e nubiliari du pun\u00e8nte savunese.\nIntu 1326, cun u matrim\u00f2niu fra Enricu Du Carettu e Cate(r)\u00ecna Claves\u00e2na a duminasi\u00f9n du burgu a p\u00e0ssa sutta ai pusedim\u00e8nti di Du Carettu, ass\u00e8mme a a vixina Castreveiu, cun u rafursamentu di pusedim\u00e8nti acquis\u00e8ndu asc\u00ec i feudi luc\u00e0li.\nP\u00e9 \u00f2pe(r)a poi de Carlu I Du Carettu, u n\u00e0sce u marches\u00e0u de S\u00fcccaellu, a part\u00ec dau 1397, u paise u diventa cusc\u00ec a capit\u00e0le du n\u00f6vu st\u00e0ttu suvr\u00e0n, ch'u cumprendeva a u s\u00f2 \"apug\u00eau\" v\u00e2ri \u00e2tri paixi de l'entrut\u00e8ra, daa val\u00e2 de l'Aroscia f\u00ecn a quella du Va(r)atella. Da evidensi\u00e0 inta pulitica est\u00e8ra u rap\u00f2rtu cun i Viscunti de Milan. Qu\u00e9sti lig\u00e0mmi vegnen pe(r)\u00f2 interutti cu-i Sforsa, quande i s\u00fcccarelexi i riv\u00e0n inte l'orbita da Rep\u00fcbbrica de Zena, survat\u00fcttu dau 1449.\nI zenexi i l'axevan cusc\u00ec cumens\u00e0u in periudu de inger\u00e8nsa inti affari p\u00fcbbrici du marches\u00e0u, t\u00e0ntu da 'riv\u00e0 intu 1567 a l'acquisisi\u00f9n de in t\u00e8rsu du feudu luc\u00e0le. P\u00f2chi \u00e0nni d\u00f2ppu a restante p\u00e0rte u vegne vend\u00fca ai Savoia, pe quaxi 60.000 sc\u00fcddi d'\u00f2u, e qu\u00e9sta asi\u00f9n a scat\u00eana i \"mugugni\" di zenexi, che diplumaticam\u00e8nte i sciorte(r)\u00e0n a cunze(r)\u00e0 e tratat\u00eeve, atend\u00e8ndu 'n resp\u00f2nsu gi\u00fc(r)idicu.\nQu\u00e9stu u l'ande(r)\u00e0 a scaten\u00e0 a cusc\u00ec d\u00ecta \"causa de S\u00fcccaellu\", riz\u00f2lta daprimma a Pr\u00e2ga, intu 1593, cun f\u00ectte tratat\u00ecve e p\u00f2i int' ina v\u00e9a e propia gu\u00e8ra fra u 1625 e u 1631, scicumme che l'\u00e0nnu pr\u00ecmma Utaviu du Carettu l'ax\u00eava decisu de v\u00e8nde p\u00e0rte du feudu ai zenexi. I scuntri i se cuncl\u00fcdden sulam\u00e8nte intu 1631, \u00e0nnu du trat\u00e0u de Cherascu, ch'u sancisce a definitiva f\u00ecn du marches\u00e0u, an\u00e9ssu a a Rep\u00fcbbrica de Zena d\u00f9i \u00e0nni d\u00f2ppu.\nDa a f\u00ecn du marches\u00e0u a l'anesci\u00f9n a l'Italia.\nU terit\u00f2iu cum\u00fcn\u00e0le u l'\u00e9a st\u00e0u p\u00f2i cuinv\u00f2ltu in v\u00e0ri scuntri fra u 1746 e u 1747, asedi\u00e0u dae tr\u00f9ppe austru piemuntexi: v\u00e9gne libe(r)\u00e0u da cunting\u00e8nti milit\u00e0ri c\u00f2rsu-l\u00ecguri; p\u00f2i turna intu 1795, inta bataja de L\u00f6a.\nDau 1797 u pa\u00ecse \u00eantra a f\u00e0 parte da Rep\u00fcbbrica Ligure e da l\u00ec vegne an\u00e9ssu a l'Imp\u00e9u Fransese s\u00f9tta Napule\u00f9n Bunap\u00e0rte.\nCu-u cungressu de Vienna du 1814 e a restaurasi\u00f9n u vegne inglub\u00e0u inti dumini du Regnu de Sardegna, dau 1861 in qu\u00e9lli du Regnu de l'Italia, divegn\u00fcu doppu a Segunda Gu\u00e8ra Mundi\u00e0 a Rep\u00fcbbrica italiana.\nIntu 1929 u p\u00e8rde a frasi\u00f9n de Cunscente, a\u00f9 de Cix\u00e0n e p\u00e0rte de quella de Martinettu, spart\u00eca fra i dui cum\u00fcn. Fra u 1973 e u 2008 fax\u00e9va parte da \"Cumunit\u00e0i muntana Ingauna\", p\u00f2i du \"Puntente Savunese\" fin au 2011, \u00e0nnu da s\u00f2a supresci\u00f9n.\nIn tu 2016 l'aministrasi\u00f9n l'ha tent\u00e0u de utegn\u00ec l'indipend\u00e8nsa, andandu a restabil\u00ec l'ant\u00ecgu marches\u00e0u, scib\u00e9n che a recesta furm\u00e0le a nu a l'\u00e8 st\u00e2 acet\u00e2 n\u00e9 daa Rep\u00fcbbrica Italiana n\u00e9 da l'Uni\u00f9n Eurup\u00e9a.\nAbitanti.\nMinu\u00e0nse fur\u00e8ste.\nDandu am\u00e8ntu au ISTAT, ai 31 de dixembre du2 014, a S\u00fcccaellu i ghe sun 10 rexidenti fur\u00e8sti.\nPosti de interesse.\nArchitet\u00fce religiuse.\n\u2022 G\u00e9xa de San Bertum\u00ea intu b\u00f9rgu de S\u00fcccaellu, custru\u00eca a part\u00ec da u XIII seculu.\n\u2022 Uat\u00f2iu de Santa Maria Nascente e de San Carlu, intu sentru st\u00f2icu. \n\u2022 Capeletta de Sant'Antoniu, a l'ingressu du pa\u00ecse riv\u00e0ndu da Arbenga, l'\u00e8 st\u00e0 restaur\u00e0 intu 2015.\nArchitet\u00fce civ\u00ecli.\n\u2022 Pal\u00e0ssu du marchese, se tr\u00f6va intu burgu e a l'\u00e8 l'antiga rexidensa du marchese: u cunserva diferenti c\u00eecli de afreschi au s\u00f2 int\u00e8rnu.\n\u2022 Cast\u00e9llu di Del Carretto, du XIII seculu, prubabilm\u00e8nte s\u00fccesc\u00ecvu a quellu de Castreveiu, l'\u00e8 st\u00e0 a rexid\u00e8nsa ufisiale du marchese e puntu de avistam\u00e8ntu p\u00e9 e invax\u00f9i da val\u00e2 du N\u00e9va.\n\u2022 P\u00f2rte mediev\u00e0li du burgu, d\u00ecte du Mu\u00ecn, du Piemunte (o Suprana, fam\u00f9sa p\u00e9 a t\u00f9re mediuev\u00e0le), du P\u00f2nte (ch'a d\u00e0 in sciu tur\u00e8nte Neva, medi\u00e0nte u carateristicu p\u00f2nte a sch\u00eana d'\u00e0ze, scimbulu du burgu), du N\u00e9va, Interi\u00f9re.\n\u2022 Te\u00e2tru Sivicu \"Quinzio Delfino\", \u00fcna de strut\u00fce ci\u00fc v\u00e9ie e m\u00e9iu cunserv\u00e0e du burgu, l'\u00e8 st\u00e0u edific\u00e0u a part\u00ec dau XII seculu, inisialm\u00e8nte cumme uat\u00f2iu, anc\u00f6i se ghe p\u00f2nan truv\u00e0 spetaculi, rapresentasiui, espusisiui e mustre.\n\u2022 Ca' \"du Muin\" cunusci\u00fca p\u00e9 a carateristica faci\u00e2 du medievu.\nEcunum\u00eca.\nL'ecunum\u00eca a l'\u00e8 leg\u00e2 prinsipalm\u00e8nte ae cultivasi\u00f9i de fr\u00fcta, u(r)\u00ecve e urt\u00e0ggi. Inti \u00fcrtimi \u00e0nni u s'\u00e8 svilup\u00e0u u turismu, asc\u00ec grassie au f\u00e0ttu che S\u00fcccaellu l'\u00e8 \u00fcn di Burghi ci\u00fc b\u00e8lli d'Italia.\nCult\u00fca.\nDialettu S\u00fccca(r)ellese.\nA S\u00fcccaellu se parla in dialettu ligure de st\u00e0mpu arbenganese, fax\u00e8nte parte du Ligure sentru-ucid\u00e9nt\u00e0le.\nC\u00fcxina.\nTradisiun\u00e0le du periudu de Pasqua a l'\u00e8 a t\u00f9rta pasqualina, che inta versci\u00f9n luc\u00e0le a v\u00f6 numma e g\u00eae.\nFeste e f\u00ebe.\n\u2022 Rievucasi\u00f9n st\u00f2ica du matrim\u00f2niu de Ilaria du Carettu, a l\u00fciu, a l'\u00e8 \u00fcna de rapresentasi\u00f9i ci\u00fc apres\u00e0e de t\u00fctta a regi\u00f9n.\n\u2022 Festa Patrun\u00e0le de San Bertum\u00ea, 24 d'austu, cun t\u00e0ntu de prucesci\u00f9n di cr\u00ecsti e a b\u00e0nda che a 'cump\u00e0gna u curt\u00eau.\n\u2022 Festa da S\u00fccca, in nuvembre, cun mercat\u00ecn, z\u00f6ghi medievali e u cuncursu p\u00e9 a s\u00fccca ci\u00fc pes\u00e0nte.\nVie de cum\u00fcnicasi\u00f9n.\nA l'\u00e8 culeg\u00e2 cun Castreveiu e a sit\u00e0i de Arbenga p\u00e9 v\u00eca da Str\u00e0dda Stat\u00e0le 582 da C\u00f2lla de San Bernardu (SS 582)."}
{"id": "1757", "revid": "12052", "url": "https://lij.wikipedia.org/wiki?curid=1757", "title": "\u00c7itt\u00e6 metropolitann-a de Zena", "text": "A \u00c7itt\u00e6 metropolitann-a de Zena, (in itali\u00e0n: \"Citt\u00e0 metropolitana di Genova\"), primma conosci\u00fba comme Prov\u00ecnsa de Z\u00eana (in itali\u00e0n: \"Provincia di Genova\"), a l'\u00e9 'na prov\u00ecnsa da Lig\u00f9ria de 814.186 abit\u00e0nti, con capol\u00eaugo a Z\u00eana. \nA confinn-a a pon\u00e9nte co-a prov\u00ecnsa de S\u00e0nn-a, a n\u00f2rd co-o Piemonte (Provinsa de Lisciandria) e con l'Emilia-Romagna (Provinsa de Parma), a lev\u00e0nte co-a prov\u00ecnsa de Sp\u00e9zza, e a s\u00f9d co-o M\u00e2 Ligure."}
{"id": "1758", "revid": "12052", "url": "https://lij.wikipedia.org/wiki?curid=1758", "title": "Provinsa de Imperia (Ineja / P\u00f2rto Mori\u00e7io)", "text": "A Provinsa de Imperia a l'\u00e8 unn-a provinsa da Lig\u00fbria de 208.371 abitanti.\nGeografia.\nA confinn-a a nord co-o Piemonte (Provinsa de Cuneo), a lev\u00e0nte co-a Provinsa de Sann-a, a ponente co-a Fransa e a s\u00f9d a l'\u00e8 bagn\u00e2 da-o M\u00e2 Ligure. O capol\u00f6go o l'\u00e8 Imperia, ma o cum\u00fbne ci\u00f9 popol\u00f2u da provinsa o l'\u00e8 Sanremmo."}
{"id": "1759", "revid": "63736", "url": "https://lij.wikipedia.org/wiki?curid=1759", "title": "Provinsa de Spesa", "text": ""}
{"id": "1760", "revid": "12052", "url": "https://lij.wikipedia.org/wiki?curid=1760", "title": "Provinsa de Sann-a", "text": "A Provinsa de Sann-a (\"Provincia di Savona\" in italian) a l'\u00e8 unn-a provinsa d\u00e4 Liguria de 267.044 abitanti con 69 comuni.\nA cunfinn-a a punente cun a Provinsa de Imperia, a nord c\u00f6 Piemonte (Provinsa de Cuneo, Provinsa de Lisciandria e Provinsa de Asti) a lev\u00e0nte cun a Provinsa de Zena, e a s\u00fcd a l'\u00e8 bagn\u00e4 da u M\u00e2 Ligure.\nA provinsa de Sann-a a l'\u00e8 staita istitu\u00eea per regio decreto da u Re Vittorio Emanuele III, u 2 zen\u00e2 1927, d\u00e6 Benito Mussolini, che u l'\u00e0 numinao prefetto Lorenzo Via.\nCom\u00fcni.\nFan parte da provinsa de Sann-a 69 com\u00fcni:"}
{"id": "1761", "revid": "12552", "url": "https://lij.wikipedia.org/wiki?curid=1761", "title": "A Pr\u00eca", "text": "A Pr\u00eca (asc\u00ec sulu \"Pr\u00eca\", scr\u00eeta asc\u00ec \"A Pr\u00eea\", in zen\u00e9ze A Pr\u00efa, in itali\u00e0n \"Pietra ligure\") a l'\u00e9 'na sit\u00ea de 8 715 abit\u00e0nti in-ta Pruvinsa de Sav\u00f9na (d\u00eati agiurn\u00ea au 2019).\nGeugraf\u00eea.\nA sit\u00ea a se tr\u00f6va in-ta Riv\u00eaa lig\u00fcre de Pun\u00e8nte e a cunfina c\u00f9n U T\u00fb e Gi\u00fcstexine a nord, B\u00f2rzi e Veresso a lev\u00e0nte, L\u00f6a a pun\u00e8nte e Barden\u00e8i, pe in s\u00f9lu puntu, a nord-ovest. U l'\u00e8 u s\u00e9ntru ci\u00fc pupulusu da va\u00e2 da sccium\u00eaa Ma\u00e9mua. L'\u00e8 suvrast\u00e2 da-u munte C\u00e0rmu de L\u00f6a e da-a c\u00f2lla du Trabuchettu. A gh'a poi \u00fcna frasi\u00f9n, ciam\u00e2 \"Ransi\" (o asc\u00ec \"Ransci\", \"Ranzi\" in itali\u00e0n)\nSt\u00f2ja.\nE pr\u00ecmme testimuni\u00e0nse riguardu a \u00fcn insediamentu um\u00e0n in-ta z\u00f2na da Pr\u00eca sun de l'epuca du Neulticu, qu\u00e9sti i sun st\u00eati ritruv\u00ea in sci\u00fc m\u00f9nte du Trabuchettu, in-ta cav\u00e9rna de F\u00e9ne (c'u u v\u00f6 \u010f\u00ee, lucalm\u00e8nte, f\u00e0te). Prubabilmente e primme custrusiui e insediam\u00e8nti stabili i deriv\u00e9rean da i Rumen, chi i l'h\u00e0n cunquist\u00f2n a z\u00f2na d\u00fcrante a segunda gu\u00eara punica, cunbat\u00e8ndu cuntru i Lig\u00fcri Ingauni, ale\u00e0i di Cartaxineizi; in te l'\u00e0ia da Pria qu\u00e9sti l'av\u00e9ivan f\u00eatu pass\u00e2 da ch\u00ec a v\u00eca Julia Augusta, che a cunduxeva v\u00e8rsu a Fr\u00e0nsa. Anc\u00f6i de qu\u00e9stu u nu r\u00e8sta per\u00f2 n\u00ecnte, scicch\u00e9 e sun st\u00eate truv\u00ea de mun\u00e9te paragunabili a qu\u00e9ll'epuca. Se p\u00f6 dunca cunprende l'impurtansa de qu\u00e9stu insediam\u00e8ntu, a-a met\u00ea da stradda fra Vada Sabatia (a\u00f9 Vu\u00ea) e Albingaunum (Arbenga).\nIn-tu periudu de l'et\u00ea de m\u00e9zzu a cum\u00e8nsa a utegn\u00ee ina maz\u00fc put\u00e8nsa ecun\u00f2mica, a passa dunca s\u00f9tta a Marca Arduinica da-u X seculu, p\u00f2i ai Bocheri e a-a f\u00ecn s\u00f9tta a-i Del Carretto. Cuntenpuraneam\u00e8nte u vegne custruiu u cast\u00e9llu, anc\u00f9 vix\u00ecbile a-a giurn\u00e0 d'anc\u00f6, c'u se \u00ecssa in sce in sp\u00e9run ruciuzu, p\u00f2cu lunt\u00e0n da-u sentru st\u00f2ricu prieze.\nIn te l'\u00e0nnu 1216, sutta Enrico II Del Carretto, u cast\u00e9llu u vegne dun\u00e0u a-a Diocexi de Arbenga, faxendulu divent\u00e0 a residensa proviz\u00f4ja du viscuvu ing\u00e0unu, a l'epuca Oberto II. Da ch\u00ec a vegne custru\u00eea in-tu XII seculu a rexid\u00e8nsa est\u00ecva di viscuvi, vixin a-u pa\u00eeze. Cun a n\u00f6va prupriet\u00ea e vegnan asc\u00ec invest\u00eee risurse p\u00e9 a ristruturasi\u00f9n de l'\u00e0ntigu nucleu du burgu.\nCun l'attu du 17 de dixenbre du 1385, u p\u00e0ppa Urbano VI u d\u00fbna i pusedim\u00e8nti da diocexi a-a Rep\u00fcbbrica de Zena, p\u00e9 v\u00eca de l'agi\u00fcttu utegn\u00fcu quande u se truvava asedi\u00e0u a Nocera, da-u re de Napuli Carlo II d'Unga\u00eea. \nA cumunit\u00ea prieze a vegne cusc\u00ec r\u00e8tta da 'n stat\u00fctu appruv\u00f2n a Zena l'\u00e0nnu d\u00f2ppu: questa l\u00e9zze u cunprendeva nu s\u00f9lu A Pr\u00eca, ma asc\u00ec Tuj\u00e0n, Buisan, Giustexine (an\u00e9ssu da-u 1448), V\u00e8rsi de L\u00f6a e Borzi.\nU cum\u00e8nsa cusc\u00ec in periudu de cualisi\u00f9n cun Zena, tantu che i pa\u00eezi du capitan\u00f2n prieze i l'han furn\u00ecu cunting\u00e8nti milit\u00e2ri in ci\u00fc ocax\u00f9i, cumme diferenti bataggie cuntru u Marchezon de Fin\u00e2 (in-tu 1447) o cuntru u Marchezon de Suca\u00ealu (in-tu 1625), riman\u00e8ndu s\u00f9tta a-a duminasi\u00f9n Zeneze f\u00ecn au 1797. \nCun a cunquista de Napuleun a p\u00e0ssa difatti in-ta Rep\u00fcbbrica Lig\u00fcre e da-u 1804 au 1814 a vegne anessa a-i dumini Fransezi. In-tu 1815 a vegne inglub\u00e0 in-ta pruvinsa d'Arbenga du Regnu de Sardegna, cumme vusci\u00fcu da-u cungressu de Vienna du 1814, e cusc\u00ec a p\u00e0ssa in-tu 1861 au Regnu d'Italia; da-u 1863 a p\u00eca a denuminasi\u00f9n ufisi\u00e2le de \"Pietra Ligure\". Fra u 1859 e u 1927 a sit\u00ea a l'\u00e9a p\u00e0rte du sircund\u00e2iu de Arbenga, dunde a l'\u00e9a sede du luc\u00e2le mandam\u00e9ntu, poi in-ta n\u00f6va Pruvinsa de Sav\u00f9na, in-tu 1946 a divegne p\u00e0rte da Rep\u00fcbbrica itali\u00e2na. I \u00fcrtimi agiustam\u00e8nti p\u00e9 u terit\u00f4iu i sun st\u00eati du 1928 quande a v\u00e9gne sciurb\u00eea a municipalit\u00ea supressa de R\u00e0nsi Pr\u00eca, c'u div\u00e9gne frasi\u00f9n cum\u00fcn\u00e2.\nAbitanti.\nMinur\u00e0nse fur\u00e8ste.\nDandu amentu a-i datti Istat a-u 31 de dixenbre du 2017, i fur\u00e8sti rexidenti a-A Pr\u00eca i sun .\nP\u00f2sti de interesse.\nI quattru c\u00e0nti.\nStoricam\u00e8nte u burgu da Pr\u00eca u l'\u00e8 spart\u00eeu in quattru quart\u00ea: A Ciassa V\u00e9ggia, A Nunsi\u00e2, L'Ajetta e U Fossu, questu u l'av\u00e9gne fin da-u mediu\u00e9vu.\nA Nunsi\u00e2.\nU l'\u00e8 u quart\u00ea c'u cunpr\u00e8nde e abitasi\u00f9i aturnu a a g\u00e9xa da Nunsi\u00e2, u primmu che u se incuntra riv\u00e0ndu da L\u00f6a, stu chi u cunpr\u00e8nde A Ci\u00e0ssa da g\u00e9xa e a cisc\u00ec d\u00eeta \"Stradda da Stasi\u00f9n\" (cun a relat\u00ecva ci\u00e0ssa), ci\u00fc u Caruggiu de l'Ospe\u00e2 e u Caruggiu da Crovea (ide\u00e0le prusecusi\u00f9n de quellu di Cr\u00f4vi).\nU Fossu.\nU l'\u00e8 u quart\u00ea de mezzu fra a Nunsi\u00e2 e A Ciassa Veggia, u s\u00f2 nucleu u l'\u00e8 in-ta Ciassa du Fossu, dunde a se tr\u00f6va asc\u00ec u palassu cum\u00fcn\u00e0le, da chi i p\u00e0rtan diferenti caruggi z\u00e0 mensciun\u00ea, de lungu cun e carateristiche p\u00f2rte mediev\u00e0li, che e sun quelle du Fossu (versu u caruggiu di Quattru Canti), du Furnu (versu l'At\u00f4iu) e du Purtin (I Cr\u00f4vi). Au fundu da ci\u00e0ssa se tr\u00f6va asc\u00ec in sc\u00e2a c'a munta versu a Stradda Statale Aurelia, numin\u00e2 dai pri\u00e9zi \"Dar\u00ea p\u00e2 m\u00fc\", o asc\u00ec \"A Stradda Rumana\".\nA Ciassa V\u00e9ggia.\nA l'\u00e8 a burg\u00e0 n\u00e2ta aturnu a l'At\u00f4iu da cunfraternita di Gi\u00e0nchi, prubabilm\u00e8nte a parte ci\u00fc v\u00e9ggia de t\u00fctta a Pr\u00eca, u cunprende nu sulu a cias\u00e9tta, ma asc\u00ec qu\u00e9lla d\u00eeta da Riv\u00e0ssa, ai p\u00e9i du cast\u00e9llu, u Caruggiu di Cr\u00f4vi (in-ta s\u00f2 parte ci\u00fc a levante), u Caruggiu de l'At\u00f4iu (fam\u00f9zu p\u00e9 i luc\u00e0li e e b\u00fct\u00e9ghe di artigi\u00e9n), u Caruggiu de M\u00e9zzu, u Caruggiu du merc\u00f2n, di Quattru canti (dunde u gh'\u00e8 l'incruxu cun i stemmi di quattru ri\u00f9i), quellu ser\u00f2n e quellu guersu.\nI \u00fcrtimi d\u00f9i i sun i ci\u00fc particul\u00e2ri, scicumme che u primmu u l'\u00e8 u sulu ad av\u00ea cumunicasi\u00f9n cun sulu in \u00e0tru caruggiu (quellu di quattru canti), mentre l'\u00e0tru u nu u l'h\u00e0 prusecusi\u00f9n, difarti u parte da-u Fossu e r\u00ecva au Caruggiu du Merc\u00f2n, truvanduse de rinpettu a m\u00fc\u00e0ggia de l'at\u00f4iu.\nL'Ajetta.\nL'Ajetta u l'\u00e8 u quart\u00ea ci\u00fc mud\u00e8rnu du burgu da Pr\u00eca, custru\u00ecu aturnu au XVII seculu e ciam\u00f2n cusc\u00ec p\u00e9 l'aja sut\u00ee ca sci\u00f9scia da a ma\u00eena, gravem\u00e8nte lexiun\u00f2n in-ta Segunda Gu\u00eara Mundi\u00e0, u l'\u00e8 st\u00eatu custru\u00ecu turna doppu u cunflittu, da vegghe dunca u cast\u00e9llu da Pr\u00eca, ai cunfin cun A Ci\u00e0ssa Veggia, u cine-te\u00e2tru Moretti e a ciasetta du Caruggiu du Te\u00e2tru, cun i s\u00e9gni du zud\u00ecacu.\nArchitet\u00fce religiuze.\nA liv\u00e9llu religuzu u terit\u00f2iu da Pr\u00eca u l'\u00e8 parte da diocexi de Arbenga e Inp\u00e9ria, divizu fra tr\u00e9i parocchie: San Nicol\u00f2 (sentru da Pr\u00eca), Nostra Scign\u00f9a du Suc\u00fbrsu (quart\u00ea a-u de l\u00e0 da sccium\u00eaa) e San Benardu (frasi\u00f9n de Ransi).\nG\u00eaxe da Pr\u00eca.\n\u2022 Baxilica de San Nicol\u00f2, a se tr\u00f6va in-tu burgu da Pr\u00eca, in-ta Ci\u00e0ssa N\u00f6va. Custru\u00eca in sce u prug\u00e8ttu du zen\u00e9ze Giovanni Battista Montaldo fra u 1750 e u 1791, poi interutti cun Napule\u00f9n, e a a f\u00ecn term\u00ea cun a benedisi\u00f9n du 1891. Da l'\u00e0nnu 1992 a l'\u00e8 st\u00eata elev\u00e2 a baxilica min\u00fb da-u vescuvu de Arbenga, in ocaxi\u00f9n di 200 \u00e0nni de v\u00ectta.\n\u2022 At\u00f4iu di Gi\u00e0nchi, a se tr\u00f6va in-tu burgu da Pr\u00eca, in-tu quart\u00ea da Ciassa Veggia, a l'\u00e9a l'antiga parocchia du sitad\u00ecna. A primma strut\u00fca da paruchiale a sai\u00e9va st\u00eata custru\u00eca sutta a Gaudenzio, aturnu au 465, ci\u00fc vix\u00ecna a au cast\u00e9llu. Quella udi\u00e8rna a l'\u00e8 du 885, rum\u00e0nica, da-u 1791 abandun\u00e2, a cauza da custrusi\u00f9n da n\u00f6va. Sucescivam\u00e8nte a se trasfurma inte l'At\u00f4iu di disciplin\u00ea. Fra u 1976 e u 2006 scunsacr\u00f2n, divegn\u00fcu \"auditorium\". Da quell'annu u l'\u00e9 sede d Cunfrat\u00e8rnita (o caz\u00e0ssa, in zen\u00e9ze) de l'urasi\u00f9n e da m\u00f2rte, d\u00eeta asc\u00ec di n\u00e9gri.\n\u2022 At\u00f4iu da Santiscima Nunsi\u00e2, in-tu quart\u00ea che u porta u pa\u00e9ggiu numme, sede da Cunfraternita di Rusci (o de Santa Cate\u00eena) Nasci\u00fca cumme g\u00eaxa lig\u00e2 au cunventu luc\u00e2le in'tu 1519, a nasci\u00e9va in sce 'na strut\u00fca du Dux\u00e9ntu-Trexentu. Cun a ca\u00e2 di fransezi a vegne trasfurm\u00e2 in-tu 1799 in depoxitu. Restaur\u00e2 cun a f\u00ecn de l'\u00d6ttusentu, a prezenta quattru presi\u00f9si \u0101t\u00ea de marmu. Da-u 1979 a l'\u00e8 s\u00e9de da cunfraternita.\nG\u00eaxa du Suc\u00fbrsu.\nU l'\u00e8 u Santu\u00e2iu dedic\u00f2n a a N\u00f2stra Scign\u00f9a du Suc\u00fbrsu, \ner\u00e8tta dai muneghi minuri francesch\u00e9n, se s\u00e0 che a l'\u00e9a z\u00e0 prez\u00e8nte in-tu XIV seculu, prubabilmente sutta furma de capeletta, anpli\u00e2 in-tu 1548: sta c\u00f4sa chi a f\u00e0 divent\u00e2 \u00fcna de g\u00eaxe ci\u00fc inpurt\u00e0nti d sit\u00ea, scicch\u00e9 in-tu 1969 a l'\u00e8 paruchi\u00e0le, p\u00e9 u quart\u00ea da Pr\u00eca au de l\u00e0 du Ma\u00e9mua.\nG\u00eaxe de Ransi.\n\u2022 G\u00eaxa da parocchia de San Benardu, a se tr\u00f6va a Ransi, in-tu burgu da frasi\u00f9n, custru\u00eca a part\u00ec da-u 1615, quande a vegne er\u00e8tta a paruchiale p\u00e9 destaccam\u00e8ntu da San Mich\u00ea de Giustexine.\n\u2022 G\u0113x\u00e9tta de San Basti\u00e0n, in-ta frasi\u00f9n de Ransi.\n\u2022 G\u0113x\u00e9tta di Sant'Antoniu, a d\u00e0 u numme a a burg\u00e2, che in-tu dialettu lucale a se ciamma Dransci\u00f9.\n\u2022 G\u0113x\u00e9tta de Santa Libera, a d\u00e0 u numme a a burg\u00e2, che in-tu dialettu lucale a se ciamma Caselle.\n\u2022 G\u0113x\u00e9tta da Santiscima Cuncesci\u00f9n, a d\u00e0 u numme a a burg\u00e2 che in-tu dialettu lucale a se ciamma Dranz\u00f9.\nMunumenti selebrat\u00eevi.\n\u2022 Munumentu de brunzu dedic\u00f2n a i ch\u00eaiti da Primma Gu\u00eara Mundi\u00e2, fabbric\u00f2n da-u zeneze Bartolomeo Ratto, u l'\u00e9 st\u00eatu inaugur\u00f2n u 5 l\u00fcggiu del 1925.\n\u2022 Inno al lavoro, de frunte a a stasi\u00f9n da Pr\u00eca, u raprezenta in cunbat\u00e8nte, cun in man u gladiu.\n\u2022 Munumentu dedic\u00f2n a l'armat\u00f9 Ignazio Messina, c'u diriz\u00e9va i cantieri nav\u00e0li lucali. A statua a se tr\u00f6va vix\u00ecn a i veggi lucali da strut\u00fca, anc\u00f6i parsialm\u00e8nte deruch\u00ea.\n\u2022 Munumentu ai alp\u00ecn, u l'\u00e9a in-ta ci\u00e0ssa da Stradda da Stasi\u00f9n, dedic\u00f2n alp\u00ecn ch\u00eaiti da Va\u00e2 du Ma\u00e9mua, inaugur\u00f2n in-tu 1997, u l'\u00e8 st\u00eatu lev\u00f2n cun a ristrutturasi\u00f9n da ci\u00e0ssa. \n\u2022 Munumentu ai ch\u00eaiti in sciu travaggiu, a a Nunsi\u00e2, in-ta ciassa de frunte a a g\u00eaxa, a l'\u00e8 carateriz\u00e2 da 'n \u00e0ncua dun\u00e2 dai canti\u00e9ri nav\u00e2li in-tu 1981. \n\u2022 Munumentu a Don Chisciotte da Mancia, custru\u00eeu da Camillo Cirib, architettu pri\u00e9ze, aturnu au 1970.\n\u2022 Munumentu aa mam\u00e0, vix\u00ecn a a ma\u00eena, custru\u00eea da-u scult\u00fb israeli\u00e0n Laci Freund, cun 'na particulare tecnica de lavurasi\u00f9n du sementu. U raprezenta l'immagine de ina mam\u00e0 cun s\u00f2 f\u00eeu. A l'\u00e8 di primmi \u00e0nni '70, e a fa parte da culesi\u00f9n de opere del'artista, prez\u00e8nti in ci\u00fc sit\u00ea du mundu, cumme asc\u00ec Pariggi. \n\u2022 Munumentu a San Giuzeppe, a l'Ajetta, u l'\u00e8 parte da culesi\u00f9n de Laci Freund, cumme qu\u00e9llu dedic\u00f2n a a mam\u00e0.\n\u2022 Munumentu a Giuzeppe Verdi. U l'\u00e8 in bustu de brunzu c'u se tr\u00f6va in-ta passeggi\u00e2 da ma\u00eena, chi, ina 'otta u se truv\u00e0va u te\u00e2tru de l'Ajetta, cacci\u00e0u z\u00fc d\u00fcante a Segunda Gu\u00eara Mundi\u00e0.\n\u2022 A n\u00f6va funt\u00e0na da ma\u00eena, inaugur\u00e2 u 4 de z\u00fcgnu du 2000, in-tu ciass\u00e0 De Gasperi, li vixin a se tr\u00f6va ina rapresentasi\u00f9n c'a tegne memoja di partigi\u00e9n a c\u00fca de Ana Poggi, artista Uruguay\u00e0na de urigini pri\u00e9zi.\n\u2022 B\u00fcstu de papa Giuvanni XXIII in marmu giancu, in Via Oberdan, vixin aa g\u00eaxa de Sant'Anna.\n\u2022 Pignun de l'elica de 'na nave mercant\u00eele italiana a se tr\u00f6va l\u00ec aa mem\u00f2ja de quantu accad\u00fcu, scicch\u00e9 sta chi a l'\u00e0 afund\u00e2 p\u00e9 via de in summergibile, in-tu 1918 m\u00e8ntre a pass\u00e0va vix\u00ecn aa costa.\nArchitet\u00fce sivili.\n\u2022 Palassu Golli, scitu\u00f2n in ta ciassa du Fossu, anc\u00f6i u palassu cum\u00fcn\u00e0le. U g'ha in pregevule purt\u00e0 in pr\u00eca de Fin\u00e2 du XV seculu, surmunt\u00f2n da dui medaggiui, chi i raffig\u00fcan l'inperat\u00fb rum\u00e0n Antonino Pio e s\u00f6 muggi\u00e9, rizal\u00e8nti a-u II seculu.\n\u2022 Palassu Leale-Franchelli, in-tu quart\u00e9 de l'Ajetta, ai cunfin cun quellu da Ci\u00e0ssa Veggia, vix\u00ecn au cast\u00e9llu. L'edifissiu u l'\u00e8 st\u00eatu rexidensa di cunti arbengan\u00e9zi, poi da famiggia Arnaldi, Garibado, poi Leale e Franchelli. A strut\u00fca a l'\u00e8 de urigine Settesentesca, cun e s\u00e0le affresch\u00ea da Antonio Novaro, pit\u00fb savuneze.. \n\u2022 C\u00ecne-Te\u00e2tru dedic\u00f2n a \"Guido Moretti\". U primmu te\u00e2ttu edific\u00f2n aa Pr\u00eca u se truv\u00e0va a l'Ajetta, dunde a\u00f9 u se tr\u00f6va a stattua de Verdi. Deruc\u00f2n cun a Segunda Gu\u00eara, u vegne demul\u00eeu du 1951, riedific\u00f2n da-u l\u00e0ttu du cast\u00eallu, u cunta a\u00f9 ci\u00fc o m\u00e9nu 800 posti, cun galer\u00eea e bar internu, u l'\u00e8 dedicon a Guido Moretti, storicu diret\u00f9 da banda lucale, fund\u00e0 in-tu 1518. Ser\u00f2n fra i \u00e0nni 80 e u 2007 u l'\u00e8 st\u00eatu turna av\u00e8rtu doppu in lungu restauru.\n\u2022 Usservat\u00f4iu de Castagnabanca, fund\u00f2n in-tu 1985 fin a quande u l'\u00e9a in p\u00eena ativit\u00ea u l'\u00e9a \u00fcn di ci\u00fc inpurtanti de t\u00fctta a regi\u00f9n, se tr\u00f6va in-ta lucalit\u00ea de Castagnabanca, ai cunfin cun L\u00f6a.\n\u2022 U Gumbu, a l'\u00e8 in gumbu trasfer\u00eeu da Barest\u00ecn, se tr\u00f6va in-ta z\u00f2na da ma\u00eena, u saieva rizal\u00e8nte a-u XVIII seculu.\n\u2022 Punte da Madunetta, antigu punte rum\u00e0n a sch\u00eena d'\u00e2ze, restaur\u00f2n du 1695, ruvin\u00f2n da a p\u00eena du Ma\u00e9mua du 1933 u cun\u00e8rva anc\u00f9 u primmu arcu de lev\u00e0nte e a nicchia cun a madunetta, c'u ghe da u numme.\nU Cast\u00e9llu.\nA A Pr\u00eca u se tr\u00f6va in castellu mediev\u00e2le, custru\u00eeu p\u00e9 dif\u00e9ndise dai Sarac\u00e9i e dai Barbari. A particularit\u00ea de sta furtificasi\u00f9n chi a l'\u00e8 d\u00eata da a pusisi\u00f9n strategica, custitu\u00eea da in sper\u00f9n de r\u00f2ccia, ide\u00e0le p\u00e9 cuntrul\u00e2 i cum\u00e8rci in sci\u00fc m\u00e2 Lig\u00fcre, grassie asc\u00ec a-a vixin\u00e0nsa cun a Via Julia Augusta e l'Aurelia. Dev\u00f6\u00f2n dai Bizant\u00ecn e poi dai Lungubardi, poi pass\u00f2n in-tu XIV seculu dai viscuvi de Arbenga ai Zenezi.\nEcunum\u00eea.\nSe ina 'otta u prinsip\u00e2le set\u00fbre ecunomicu u l'\u00e9a lig\u00f2n ai cant\u00ea nav\u00e2li, ser\u00ea in-tu 2000, doppu 84 \u00e0nni de ativit\u00ea, a\u00f9 l'ecunum\u00eea a se b\u00e2za survat\u00fcttu in sce u turismu stagiun\u00e2le d'est\u00ea. At\u00ecva asc\u00ec a cultivasi\u00f9n de sci\u00f9e e quell agricula. Versu l'entrut\u00e8ra e se tr\u00f6van ci\u00e0nte da fr\u00fctu e ur\u00ecve.\nCult\u00fca.\nDialettu Prieze.\nU dialettu parl\u00e0u aa Pr\u00efa (pri\u00e9ze) u f\u00e0 parte du Ligure de sentru pun\u00e9nte, e u l'influensa asc\u00ec e parl\u00ea vix\u00ecne, sun de st\u00e0npu prieze, infatti e vari\u00e0nti de Giustexine, U T\u00fb, Magi\u00f6. P\u00e9 valuriz\u00e0 'sta vari\u00e0nte a l'\u00e8 st\u00eata finansi\u00e2 in op\u00e9ra de cartelunistica bi-linguistica.\nIstrusi\u00f9n.\nSc\u00f6e.\nE sc\u00f6e prez\u00e8nti in-tu terit\u00f2iu cum\u00fcn\u00e0le da Pr\u00eca (da l'as\u00eclu ae meddie) e sun ragrup\u00ea sutta au istitutu cunprensc\u00ecvu da Pr\u00eca, che u cunprende asc\u00ec e sc\u00f6e de Giustexine, U T\u00fb e Magi\u00f6. In-tu specificu e element\u00e2ri e sun dedich\u00ea a Papa Giovanni XXIII e au m\u00eagu G. Sordo. U gh'\u00e8 in sulu cunplessu de meddie, dedic\u00f2n a Guglielmo Oberdan. A sti chi a va zunta a sede destacc\u00e2 de l'\u00dcniverscit\u00ea de Zena, inte l'osp\u00eaa de Santa Curuna, pe e discipline ligh\u00ea aa m\u0113x\u00eena.\nBibliuteche.\nA Pr\u00eca a gh'\u00e8 asc\u00ec ina bibliuteca sivica, che a porta u numme de Silvio Accame, de prupriet\u00ea cum\u00fcn\u00e0le.\nCuxina.\nA cuxina tipica luc\u00e2le a l'\u00e8 prinsipalmente de m\u00e2, dunde se p\u00f2nan tast\u00e2 piet\u00e0nse tipiche cumme i ravi\u00f6i au tuccu, u brandacujun, fin ai fugass\u00ecn. \u00dcn di d\u00fbsi pe\u00f2 ci\u00fc ant\u00eeghi a l'\u00e8 de seg\u00fcu a Turta de s\u00fccca, prepa\u00e2 z\u00e0 antigamente d\u00fcante l'invernu (da T\u00fctti i S\u00e0nti fin a Den\u00e2).\nFeste e f\u00eae.\n\u2022 Cunf\u00f6gu: Manifestasi\u00f9n c'a se tegne t\u00fctti i \u00e0nni a dumenega pr\u00ecmma de Nat\u00e0le inta \"Ci\u00e0ssa V\u00e9ggia\" (o, segundu a tupunumastica itali\u00e0na, \"Piazza La Pietra\"), l'\u00e8 st\u00e0 inpurt\u00e0 dai zenezi e a pr\u00ecmma selebrasi\u00f9n a l'\u00e8 dat\u00e0 aturnu au 1385 quande a sit\u00ea l'\u00e8 intr\u00e2 inta Repubrica Zeneize, inisialm\u00e8nte presension da i \"consoli\" e u pudest\u00e0 sitad\u00ecn, anc\u00f6 cun u scindicu, che sende u f\u00f6gu ass\u00e8mme a diferenti priezi chi se s\u00f9n distinti in te l'\u00e0nnu pass\u00e0u.\n\u2022Festa du mir\u00e0culu de San Nicol\u00f2: a l'\u00e8 a maz\u00fb ricur\u00e8nsa religiuza du pa\u00eeze, c'a v\u00e9gne festez\u00e0 da-u 1525, quande a pupulasi\u00f9n prieze a l'\u00e9a st\u00eata decim\u00e0 da a peste. I abit\u00e0nti supravisci\u00fci l'aveivan ser\u00f2n e \u00f6ttu p\u00f3rte de e m\u00eeage, metendu asc\u00ec inte m\u00e0i de 'n'antiga rapresentasi\u00f9n de l\u00e9gnu raprezentante s\u00e0ntu de Mira (dipinta in-tu 1494 da-u pit\u00fb zeneze Barbagelata) e ci\u00e2vi xa sitad\u00ecn; i abbandun\u00e0n dunca u burgu scap\u00e0ndu inte 'na z\u00f2na ci\u00fc a m\u00f9nte, vixin au Trabuchettu, anc\u00f9a ciam\u00e0 anc\u00f6 Baracchini, perch\u00e9 chi e l'\u00e9an st\u00ea custru\u00eee e n\u00f6ve ch\u00e8, sutta furma de baracche. \nA a mat\u00ecn de l'8 de l\u00fcggiu u s\u00f6nnu de e canp\u00e0ne de l'ant\u00eega gexa du burgu turn\u00e0n a svej\u00e2 e g\u00e9nte: essendu u sentru quexi cunpletamente abandun\u00f3n i supravisci\u00fci i v\u00e2n a vegghe c\u00f4se u st\u00e2va suced\u00e9ndu, truv\u00e0ndu a vix\u00f9n de in v\u00e9ggiu cun in mant\u00e9llu cardinalissiu in sce a t\u00fbre du canpan\u00ecn. \n\u00dcna v\u00f2tta munt\u00e0i in sce a t\u00fbre questi i tr\u00f6van l'inprunta de 'na m\u00e0n in sce a canp\u00e2na: seg\u00f9ndu a tradisi\u00f9n qu\u00e9lla du s\u00e0ntu. A cumunit\u00ea a l'axeva cusc\u00ec dec\u00eezu che 'sta d\u00e0tta chi a duveva \u00e9sse s\u00e8npre festez\u00e0, cumme d\u00eexe a l\u00e0pide 'm\u00eessa inta g\u00eaxa udi\u00e8rna. Da qu\u00e9llu mumentu l\u00ec a festa a l'\u00e8 senpre st\u00e6ta suleniz\u00e0, anc\u00f9 anc\u00f6 e s\u00f6nan e d\u00f9i urigin\u00e2li canp\u00e2ne de l'\u00e0nnu 1505, generalmente se f\u00e0 a festa in-tu sentru st\u00f2icu, cun f\u00eae, mercat\u00ecn e a celebrasi\u00f9n religiuza, curun\u00e0 cun a prucesci\u00f9n sulenne cun i purtat\u00f9i de cr\u00ecsti chi i vegn\u00e0n da t\u00fctta a regi\u00f9n e nu s\u00fblu, 'cunpagn\u00e0ndu l'\u00e0rca du s\u00e0ntu (op\u00e9a stat\u00fcaia zeneze da f\u00ecn du XVII seculu) port\u00e0 a sp\u00e0lla. In 'sta rapresentasi\u00f9n ch\u00ec San Nicol\u00f2 u l'\u00e8 raprezent\u00e0u cun (cumme cunt\u00f9rnu) da angiui e da-u pudest\u00e0 luc\u00e2le, c'u d\u00fbna e ci\u00e2vi urigin\u00e2li de f\u00earu da sit\u00ea.\n\u2022 S\u00e0gra du v\u00ecn Nustral\u00ecn, urganiz\u00e0 da-u Circulu di Zu\u00e9ni de Ransi, a l'\u00e8 l'anu\u00e0le festa canp\u00e8stre c'a se tegne da-u primmu d\u00f2ppu-gu\u00eara. Da-u 2010 a l'\u00e8 st\u00eata inaugur\u00e2 a n\u00f6va strut\u00fca f\u00ecssa ai p\u00e9i du C\u00f2lle da Madun\u00ecna, cun ina beliscima v\u00ecsta panur\u00e0mica insce a ma\u00eena.\n\u2022 D'in tr\u00e9i \u00e0nni in tr\u00e9i anni a se tegne A Pr\u00eca in sci\u00f9 e l'insciu\u00e2 de Ransi, \u00fcna de ci\u00fc inpurtanti manifestasi\u00f9i de stu anbitu chi, c'a prezenta p\u00e9 e str\u00e0dde du burgu i \"quaddri flure\u00e2li\" a t\u00e9ma, purt\u00e0i chi da t\u00fcttu u mundu.\n\u2022 Dolcissima Pietra, \u00fcna de ci\u00fc inpurtanti manifestasi\u00f9i lig\u00fcri p\u00e9 i d\u00f9si e a ciucul\u00e0ta: inte t\u00fctte e ci\u00e0sse du burgu ghe sun dunca banchetti de espusisi\u00f9n cun e azi\u00e8nde du set\u00f9re e asc\u00ec demustrasi\u00f9i de pastisser\u00eea.\n\u2022 L'\u00dcrtima ciunba: manifestasiun ch'a se tegne t\u00fctti i \u00e0nni a-i 31 de dixenbre, u raprezenta l'\u00fcrtima n\u00f6\u00e2a de l'annu. A vegne urganiz\u00e2 da l'asuciasi\u00f9n Masci e dai lucali bagni giard\u00ecn, a part\u00ec da-u 1993.\nVie de Cum\u00fcnicasiun.\nA Pr\u00eea a l'\u00e8 travers\u00e2 da Stradda Nasiun\u00e2le SS1 Aurelia, che a cul\u00e9ga cun Borzi a levante e cun L\u00f6a a pun\u00e8nte. \nInta frasi\u00f9n de Ransi u se tr\u00f6va u cazellu de l'autustradda A10, mentre inta z\u00f2na da ma\u00eena a se tr\u00f6va a stasi\u00f9n feruvi\u00e0ria, in sce a linea Zena-Vintimiggia. A l'\u00e8 poi culeg\u00e2 cun Giustexine grassie aa SP 24 Pr\u00eca-Giustexine, m\u00e8ntre cun Magi\u00f6 e u T\u00fb p\u00e9 a SP 4 Pr\u00eca-T\u00fb-Magi\u00f6."}
{"id": "1762", "revid": "1211", "url": "https://lij.wikipedia.org/wiki?curid=1762", "title": "Vo\u00e6", "text": "Vu\u00e8, o asc\u00ec Vo\u00e6 (\"Vo\u00e6\" in zeneize, \"Vado Ligure\" in italian) u l'\u00e8 \u00fcn com\u00fcne de 8.282 abitanti int'a pruvincia de Sann-a.\nGeugrafia.\nU com\u00fcne u se truva int'a Riv\u00e9a de Punente, confinante cu'u cappul\u00f6gu d'a s\u00f6 pruvincia. E du\u00ec fra\u00e7iu\u00ecn de Sant'Ermo e d'U Segnu sun a munte d'u paize, sci\u00fc p'\u00e2 valle percursa da-u rian Segnu insc'ou versante meridion\u00e4le da Rucca di Cr\u00f4i a 792 m.s.l.m. U territ\u00f3iu com\u00fcn\u00e4le u fa p\u00e4rte d'a Cum\u00fcnit\u00e6 Muntann-a d'u Z\u00f6vu.\nStoja.\nL'ant\u00eegu paize de Vu\u00e8, ciam\u00f3u in \u00e9puca rum\u00e4na \"Vada Sabatia\", u se svil\u00fcppa int'u II seculu a.C. inturnu a \u00fcn canpu milit\u00e4re imperi\u00e4le, \u00fcn d'i primmi d'a culunizza\u00e7i\u00f9n rum\u00e4na in Liguria.\nDivegn\u00fcu dunca \"municipium\" de l'inperu de Rumma e inpurtante n\u00f3du viariu e mercantile p'ou cunzunzise d'e vie cunsul\u00e4ri pruvegnenti da Zena, Turtunn-a (\"Derthona\") e da-a c\u00f3sta punentinn-a. U vegne poi destr\u00fctu da-i Lungub\u00e4rdi int'u 641, ma sutt'a-u duminiu d'i Franchi u ri\u00easce a reti\u00e4se sci\u00fc e a divegn\u00ee poi sede vescuvile da-u VII a-u IX seculu.\nVu\u00e8 fa poi p\u00e4rte d'i pussedim\u00e9nti feud\u00e4li d'i marcheisi Del Carretto e poi d'i marcheisi di Ponzone, passandu poi a-a Repubbrica de Zena. A vegne dunca eretta a Puistaia. I Zeneizi i aumentan u svil\u00fcppu cummerci\u00e4le d'u portu, faxendu de Vu\u00e8 \u00fcn di ci\u00fc impurtanti centri purtu\u00e4li d'a Riv\u00e9a.\nA segue poi a stoja d'a Repubbrica de Zena, intrandu a f\u00e4 p\u00e4rte d'a Fransa, d'u Regnu de Sardegna (1815) e d'u Regnu d'Italia (1861).\nInt'u XX seculu Vu\u00e8 a cunusce \u00fcn svil\u00fcppu p'ou ci\u00fc ind\u00fcstri\u00e4le. Int'i anni \u00e7inquanta e sciuscianta i se inciantan in z\u00f3na diversi stabilimenti, scinn'ai anni settanta cu'a centr\u00e4le termuelettrica ex Enel, cu'e s\u00f6 due \u00e7iminee de 200 metri chi l'\u00e9an u scinbulu du paize.\nAbitanti.\nMinuranse fur\u00e8ste.\nSegundu l'ISTAT, a-i 31 dixenbre 2017, a Vu\u00e8 ghe sun 563 rexidenti fur\u00e8sti.\nEcunumia.\nVu\u00e8 u l'\u00e8 \u00fcn cum\u00fcne ci\u00fctostu ind\u00fcstrializ\u00f3u, u \u00f3spita paigi stabilimenti ind\u00fcstriali e ditte. Par\u00e7ialmente insc'ou s\u00f6 t\u00e9rrit\u00f3iu a se truva na \u00e7entr\u00e4le termuelettrica, primma ENEL e \u00f2ua Tirreno Power, pens\u00e4 e realiz\u00e4 a-a fin d'i anni '60 e inandi\u00e4 tra u mazzu 1970 e u dixembre 1971. E s\u00f6 du\u00ec \u00e4te \u00e7iminee de 199 metri i sun caratteristiche d'a sc-cian\u00e4. Prospera a l'\u00e8 l'ativit\u00e6 purtu\u00e4le: paigi traghetti ch'i un\u00ecscian u cum\u00fcne a-a Corsega e a-a Sardegna, atraccan n\u00e4ve merci, porta-container e survat\u00fcttu paigie p\u00e9trulae\u00e6, faxendu d'u portu de Vu\u00e8 u primmu portu itali\u00e0n cun Trieste p'ou petroliu e i s\u00f6 deriv\u00e6. In Vu\u00e8 u p\u00e4rte asc\u00ec in impurtante \u00f6iud\u00f3ttu pe sped\u00ec i cumbustibili int'a z\u00f6na de Mil\u00e0n e in Germagna.\nA tradi\u00e7i\u00f9n ind\u00fcstri\u00e4le de 'stu cum\u00fcne chi a l'a reixe int'i anni d'u \"boom ecun\u00f3micu\", quande Vu\u00e8 u l'a visci\u00fcu na forte crescita ecun\u00f3mica divegnindu poi pe lungu tenpu u paize a ci\u00fc \u00e4ta cuncentra\u00e7i\u00f9n ind\u00fcstri\u00e4le d'Eur\u00f3pa, ch'a se cuntrapugn\u00ecva a-a vexinn-a e ci\u00fc gr\u00f3ssa Sann-a che int'u m\u00eaximu periudu a l'\u00e9a cunscider\u00e4 \u00fcnanimemente \"a piccola Manchester\" pe via d'a s\u00f6 forte ind\u00fcstria, tra e ci\u00fc fl\u00f3ride d'Eur\u00f3pa. In Vu\u00e8 u se tr\u00fbv\u00e4va asc\u00ec in stabilimentu d'a FIAT p'\u00e2 custru\u00e7i\u00f9n de pigniuin e p\u00e4rti meccaniche in genere (1200 dipendenti). U l'a ser\u00f4 int'u 1984 cu'u ricullucamentu de 600 lavurat\u00fbri in 3 n\u00f6ve ditte piccinn-e. Inch\u00f6 u cum\u00fcne de Vu\u00e8 u l'\u00e8 p\u00e4rte fundament\u00e4le d'a m\u00e4gra ecunumia savuneize. U s\u00f6 portu u l'\u00e8 amministrou da l'auturit\u00e6 portu\u00e4le de Sann-a. \nA l'\u00e9a in prugettu a realiza\u00e7i\u00f9n de na enurme ciattafurma cuntainer ch'a cangi\u00e0 cumpletamente a zona de Portu-Vu\u00e8, e a fuxe d'u turente Segnu, ch'a l'\u00e8 steta da pocu fin\u00eca, cu'a s\u00f6 inaugura\u00e7i\u00f9n a-i 12 de dixembre 2019.\nTrasp\u00f3rti e vie de cumunica\u00e7i\u00f9n.\nStradde e autustradde.\nVu\u00e8 a se truva insc'\u00e4 Stradda Pruvinci\u00e4le 1 Aurelia (de lungu Stradda Stat\u00e4le n\u00b0 1). A se p\u00f6 razzunze asc\u00ec da l'autustradda A10 sciurtindu a-u vix\u00ecn casellu de Sann-a.\nLignie f\u00earuviarie.\nVu\u00e8 a d\u00f6via a sta\u00e7i\u00f9n insc'ou t\u00e9rrit\u00f3iu d'u cum\u00fcne de Cuggi\u00e6n denumin\u00e4 \"Quiliano-Vado\", insc'\u00e4 lignia f\u00earuviaria Zena-Vintim\u00ecggia, in particul\u00e4 int'u tr\u00e6tu luc\u00e4le cunpreisu tra Sann-a e Imperia.\nAmministra\u00e7i\u00f9n.\nBinelaggi.\nVu\u00e8 a l'\u00e8 gemell\u00e4 cun:\nSpor.\nFutb\u00e0ll.\nA Vu\u00e8 a gh'\u00e8 a squaddra d'u F.C. Vado 1913, ch'a l'a guagn\u00f3u a primma Coppa Italia de bal\u00f9n, int'u 1922."}
{"id": "1763", "revid": "10132", "url": "https://lij.wikipedia.org/wiki?curid=1763", "title": "Santa Margaita (comun)", "text": "Santa Marg\u00e0ita ( Santa Margherita Ligure in Italian), d\u00efta a \"Perla du Tigulliu\", a l'\u00e8 \u00fbn com\u00fcne de 10.203 abitanti inta \u00c7itt\u00e6 metropolitann-a de Zena e \u00fbn \u00e7elebre e elegante \u00e7entru turisticu e balneare da Riviera Lig\u00fbre de Levante."}
{"id": "1764", "revid": "10132", "url": "https://lij.wikipedia.org/wiki?curid=1764", "title": "Sant'Or\u00e7eise", "text": "Sant'Or\u00e7\u00e9ise (in graf\u00eea ofi\u00e7i\u00e2 \"Sant'\u00d2r\u00e7\u00e9ize\") o l'\u00e9 'n com\u00f9n ch'o s'atr\u00eauva inta \u00c7itt\u00e6 metropolitann-a de Zena. O gh'\u00e0 5771 abitanti.\nColt\u00fba.\nSant'Or\u00e7\u00e9ise o l'\u00e9 fam\u00f4so pe-a s\u00f2 produ\u00e7ion de sal\u00e0mmi.\nFeste e f\u00ebe.\nA l'\u00e9 st\u00e6ta present\u00e2 a maschera da val Polc\u00e9ivia, a se ciamma Procobera, cumme i antighi rom\u00e2ni ciamavan a nostra valle.\nPe v\u00e9dila ciam\u00e6 a proloco da VALPOLCEVIA a Pontedeximo."}
{"id": "1765", "revid": "10132", "url": "https://lij.wikipedia.org/wiki?curid=1765", "title": "San Steva d'Aveto", "text": "San St\u00eava d'\u00c0veto o l'\u00e9 'n p\u00e0ize ch'o s'atreuva inta Provinsa de Zena. O gh'\u00e0 1.094 abitanti (into 2018).\nGe\u00f2grafia.\nQuesto p\u00e0ize chi o s'atr\u00eauva inta valle d'\u00c0veto."}
{"id": "1767", "revid": "12052", "url": "https://lij.wikipedia.org/wiki?curid=1767", "title": "Stati de l'Africa", "text": "Stati con l'indipenden\u00e7a.\nTra parentexi a capit\u00e2:\nDominni di \u00e4tri paixi, terit\u00f6i sensa indipenden\u00e7a.\nTra parentexi a na\u00e7ion da-a qu\u00e6 dipendan"}
{"id": "1768", "revid": "1211", "url": "https://lij.wikipedia.org/wiki?curid=1768", "title": "Stati de l'Asia", "text": "Stati con l'indipenden\u00e7a.\nTra parentexi a capit\u00e2le\nDomini d'\u00e4tri paixi, territoi sensa indipenden\u00e7a.\nTra parentexi a na\u00e7ion da qu\u00e6 dipendan"}
{"id": "1769", "revid": "12052", "url": "https://lij.wikipedia.org/wiki?curid=1769", "title": "Americhe", "text": "E Americhe, ciam\u00e6 s\u00f4lo America asc\u00ec, son in gran continente, ch'o peu ese separ\u00f2u in varri moddi. In genere se dixe che son form\u00e6 da America do N\u00f2rd e America do Sud, ma se peuan dividde anche cosc\u00ec:"}
{"id": "1770", "revid": "12052", "url": "https://lij.wikipedia.org/wiki?curid=1770", "title": "America do N\u00f2rd", "text": "L'America do N\u00f2rd a l'\u00e8 'n continente de 23,752,692 km\u00b2, form\u00f2u da Canada, i Stati Un\u00efi d'America, M\u00e9scico e \u00e2tri terit\u00f6i."}
{"id": "1771", "revid": "1211", "url": "https://lij.wikipedia.org/wiki?curid=1771", "title": "Africa", "text": "L'Africa a l'\u00e8 'n continente do mondo a s\u00fcd de l'Eur\u00f2pa de ci\u00f9 de 800 milio\u00ecn de abitanti."}
{"id": "1772", "revid": "12052", "url": "https://lij.wikipedia.org/wiki?curid=1772", "title": "Asia", "text": "Asia o Axia a l'\u00e8 un continente do mondo a levante de l'Eur\u00f2pa con 3.902.404.193 de abitanti. "}
{"id": "1774", "revid": "10132", "url": "https://lij.wikipedia.org/wiki?curid=1774", "title": "Psicoanalixi", "text": "O po\u00e6 da psicoanalixi o l'\u00e8 st\u00e6to Sigmund Freud"}
{"id": "1775", "revid": "7530", "url": "https://lij.wikipedia.org/wiki?curid=1775", "title": "Sigmund Freud", "text": "Sigmund Freud (Freiberg, 6 mazzo 1856 - Londra, 23 setenbre 1939), nomme intrego Sigismund Schlomo Freud, o l'\u00e8 conscider\u00f2u o fondat\u00f4 da psicoanalixi. A-a seu scheua \u00e0n impreiso Carl Gustav Jung e i \u00e4tri grendi da psicoan\u00e0lixi."}
{"id": "1776", "revid": "12052", "url": "https://lij.wikipedia.org/wiki?curid=1776", "title": "Carl Gustav Jung", "text": "Carl Gustav Jung o l'\u00e8 st\u00e6to 'n psichiatra e psicoanalista sv\u00ecss\u00ebo, fondat\u00f4 da d\u00efta sch\u00eaua de psicologia analitica.\nN\u00e2to a Kesswil (Cant\u00f4n de T\u00fbrgovvia) o 26 l\u00fbggio 1875 e morto a K\u00fcsnacht (Cant\u00f4n de Z\u00fbrigo) o 6 z\u00fbgno 1961, o l'\u00e8 st\u00e6to 'na fig\u00fba importante inta primma tappa do psicoanalixi, in prin\u00e7ipio vexin \u00e6 idee do Sigmund Freud."}
{"id": "1784", "revid": "12052", "url": "https://lij.wikipedia.org/wiki?curid=1784", "title": "Ineja", "text": "Ineja o l'\u00e9 un di do\u00ec p\u00e0ixi ch'\u00e0n form\u00f2u do 1923 o com\u00f9n de Imperia."}
{"id": "1785", "revid": "12052", "url": "https://lij.wikipedia.org/wiki?curid=1785", "title": "P\u00f2rto Mori\u00e7io", "text": "O P\u00f2rto Mori\u00e7io o l'\u00e9 un di do\u00ec p\u00e0ixi ch'\u00e0n form\u00f2u do 1923 o com\u00f9n de Imperia."}
{"id": "1786", "revid": "12052", "url": "https://lij.wikipedia.org/wiki?curid=1786", "title": "Turin", "text": "Turin (\"Torino\" in itali\u00e0n, \"T\u00fbr\u00ecn\" in piemont\u00e9ise) a l'\u00e9 o capol\u00eaugo da \u00e7itt\u00e6 metropolitann-a de Turin e da Region Piemonte. A l'\u00e8 asc\u00ec o \u00e7entro prin\u00e7ip\u00e2 da bioregion st\u00f2rica do Piemonte, inta qu\u00e6 se p\u00e2rla a lengua piemonteise. \nP\u00f2sti d'inter\u00e8sse.\nO mon\u00fbmento ci\u00fb fam\u00f4so da \u00e7itt\u00e6 a l'\u00e9 a M\u00f2le Antoneliann-a (f\u00e6ta in te l'oeutto\u00e7ento). Gh'\u00e9 p\u00f6i a Catedr\u00e2 de San Zane Battista do XV s\u00e9colo, dove gh'\u00e8 a Santa Scindone, o Palasso Re\u00e2 e Palasso Madamma. Vex\u00ecn gh'\u00e8 n\u00fbmerose ville di Savoia diciar\u00e6 patrim\u00f2nnio de l'\u00dbmanit\u00e6 da l'UNESCO. Importante o l'\u00e9 o M\u00fbseo Egissian c'o l'\u00e9 segondo s\u00f4lo a quello do Cairo."}
{"id": "1787", "revid": "60", "url": "https://lij.wikipedia.org/wiki?curid=1787", "title": "Region Piemonte", "text": ""}
{"id": "1788", "revid": "12052", "url": "https://lij.wikipedia.org/wiki?curid=1788", "title": "Provinsa de Lisciandria", "text": "A Provinsa de Lisciandria a l'\u00e8 \u00fbnn-a de provinse da Region Piemonte in Italia.\nA gh'\u00e0 190 muni\u00e7ipalit\u00e6 (comuin) e 434.390 abitanti.\nCom\u00fbni.\nAcqui Terme \u00b7 Alfiano Natta \u00b7 Alice Bel Colle \u00b7 Alluvioni Piovera \u00b7 Altavilla Monferrato \u00b7 Alzano Scrivia \u00b7 Arb\u00eaa \u00b7 A Roca \u00b7 Arqu\u00e2 \u00b7 Avulasca \u00b7&lt;br&gt;\nBalzola \u00b7 Basal\u00fcssu \u00b7 Bassignana \u00b7 Berforte \u00b7 Bergamasco \u00b7 Berzano di Tortona \u00b7 Beuxo \u00b7 Bistagno \u00b7 Borgorato Lisciandrin \u00b7 Borgo San Martino \u00b7 Bosco Marengo \u00b7 Bozzole \u00b7 Burghetu Burbaia \u00b7&lt;br&gt;\nCabela \u00b7 Camagna Monferrato \u00b7 Camino \u00b7 Cantal\u00f4 \u00b7 Carbonara Scrivia \u00b7 Carega \u00b7 Carentino \u00b7 Careuxo \u00b7 Carezzano \u00b7 Carpeneto \u00b7 Cartosio \u00b7 Casa\u00e8zo \u00b7 Casal Cermelli \u00b7 Casale Monferrato \u00b7 Casalnoceto \u00b7 Casasco \u00b7 Cascinelle \u00b7 Cassine \u00b7 Casteleto \u00b7 Castlan\u00eca Coppi \u00b7 Castellar Guidobono \u00b7 Castelletto Merli \u00b7 Castelletto Monferrato \u00b7 Castelletto d'Erro \u00b7 Castelnuovo Scrivia \u00b7 Castelspina \u00b7 Cavatore \u00b7 Cella Monte \u00b7 Cereseto \u00b7 Cerreto Grue \u00b7 Cerrina \u00b7 Chermo\u00ecn \u00b7 Ch\u00eauxoa \u00b7 Coniolo \u00b7 Conzano \u00b7 Costa Vescovato \u00b7&lt;br&gt;\nDernise \u00b7&lt;br&gt;\nE Vigneue \u00b7&lt;br&gt;\nFelizzano \u00b7 Fiacon \u00b7 Francavilla \u00b7 Frascaro \u00b7 Frassinello Monferrato \u00b7 Frassineto Po \u00b7 Fresonara \u00b7 Frugarolo \u00b7 Fubine Monferrato \u00b7&lt;br&gt;\nGabiano \u00b7 Gamalero \u00b7 Garbagna \u00b7 G\u00e2vi \u00b7 Giarole \u00b7 Grognardo \u00b7 Grondonn-a \u00b7 Guazzora \u00b7&lt;br&gt;\nIsola Sant'Antonio \u00b7&lt;br&gt;\nLerma \u00b7 Lisciandria \u00b7 Lu e Cuccaro Monferrato \u00b7&lt;br&gt;\nMalvicino \u00b7 Masio \u00b7 Melazzo \u00b7 Merana \u00b7 Mirabello Monferrato \u00b7 Molino dei Torti \u00b7 Mombello Monferrato \u00b7 Momperone \u00b7 Moncestino \u00b7 Mongiardin \u00b7 Monleale \u00b7 Montaldeo \u00b7 Montaldo Bormida \u00b7 Montecastello \u00b7 Montechiaro d'Acqui \u00b7 Montegioco \u00b7 Montemarzino \u00b7 Morano sul Po \u00b7 Morbello \u00b7 Morere \u00b7 Morneize \u00b7 Morsasco \u00b7 Murisengo \u00b7&lt;br&gt;\nNeuve \u00b7&lt;br&gt;\nOccimiano \u00b7 Odalengo Grande \u00b7 Odalengo Piccolo \u00b7 Olivola \u00b7 Orsara Bormida \u00b7 Otaggio \u00b7 Ottiglio \u00b7 Oviglio \u00b7 Ozzano Monferrato \u00b7&lt;br&gt;\nPaderna \u00b7 Pareto \u00b7 Parodi \u00b7 Pastur\u00e0nn-a \u00b7 Pecetto di Valenza \u00b7 Pietra Marazzi \u00b7 Pomaro Monferrato \u00b7 Pontecurone \u00b7 Pontestura \u00b7 Ponti \u00b7 Ponzano Monferrato \u00b7 Ponzone \u00b7 Prasco \u00b7 Predosa \u00b7 Pus\u00f6 \u00b7 Pus\u00f6 'd Gr\u00f6pu&lt;br&gt;\nQuargnento \u00b7 Quattordio \u00b7&lt;br&gt;\nRicaldone \u00b7 Rivalta Bormida \u00b7 Rivarone \u00b7 Rocheta Ligure \u00b7 Rosignano Monferrato \u00b7 Rocaforte&lt;br&gt;\nSala Monferrato \u00b7 Sale \u00b7 San Cristoffa \u00b7 San Giorgio Monferrato \u00b7 San Salvatore Monferrato \u00b7 San Sebastiano Curone \u00b7 Scirvan \u00b7 Seravalle \u00b7 Serralunga di Crea \u00b7 Sezzadio \u00b7 Solero \u00b7 Solonghello \u00b7 Spigno Monferrato \u00b7 Spineto Scrivia \u00b7 Stassan \u00b7 Strevi \u00b7&lt;br&gt;\nTageu \u00b7 Tascereu \u00b7 Terruggia \u00b7 Terzo \u00b7 Ticineto \u00b7 Treville \u00b7 Trisobbio \u00b7 Turtonn-a \u00b7&lt;br&gt;\nU\u00e0 \u00b7&lt;br&gt;\nValenza \u00b7 Valmacca \u00b7 Vignale Monferrato \u00b7 Viguzzolo \u00b7 Villadeati \u00b7 Villalvernia \u00b7 Villamiroglio \u00b7 Villanova Monferrato \u00b7 Villaromagnano \u00b7 Visone \u00b7 Volpedo \u00b7 Volpeglino \u00b7"}
{"id": "1789", "revid": "7530", "url": "https://lij.wikipedia.org/wiki?curid=1789", "title": "Provinsa de Asti", "text": "A Provinsa de Asti a gh'\u00e0 118 muni\u00e7ipalit\u00e6 (comuni) e a l'\u00e8 inta Region Piemonte in Italia."}
{"id": "1790", "revid": "12052", "url": "https://lij.wikipedia.org/wiki?curid=1790", "title": "Provinsa de Biella", "text": "A Provinsa de Biella a gh'\u00e0 74 muni\u00e7ipalit\u00e6 (comuni) e a l'\u00e8 inta Region Piemonte in Italia."}
{"id": "1791", "revid": "12552", "url": "https://lij.wikipedia.org/wiki?curid=1791", "title": "Provinsa de Cuneo", "text": "A Provinsa de Cuneo (\"Pruv\u00e9ncia ed Cuni\" in ligure garesc\u00ecn, P\"\u1e5b\u00fbvincia d'Cuni\" inta variet\u00e6 orme\u00e0sca, \"Pruvinsa de Cuni\" in arbengan\u00e9ize) a gh'\u00e0 250 muni\u00e7ipalit\u00e6 (com\u00fbni) e a l'\u00e8 inta Region Piemonte in Italia.\nP\u00e0izi l\u00ecguri.\n\u00c0utu (it: Alto) -&lt;br&gt;\nBriga Auta (it: Briga Alta) -&lt;br&gt;\nCrava\u00fcna (it: Caprauna) -&lt;br&gt;\nGaresce (it: Garessio) -&lt;br&gt;\nUlmea (it: Ormea) -&lt;br&gt;"}
{"id": "1792", "revid": "12052", "url": "https://lij.wikipedia.org/wiki?curid=1792", "title": "Provinsa de Nov\u00e6a", "text": "A Provinsa de Nov\u00e6a a gh'\u00e0 87 muni\u00e7ipalit\u00e6 (com\u00fbni) e a l'\u00ea inta Region Piemonte in Italia."}
{"id": "1793", "revid": "12052", "url": "https://lij.wikipedia.org/wiki?curid=1793", "title": "\u00c7itt\u00e6 metropolitann-a de Turin", "text": "A \u00c7itt\u00e6 metropolitann-a de Turin a gh'\u00e0 315 muni\u00e7ipalit\u00e6 (comuni) e a l'\u00e8 inta Region Piemonte in Italia."}
{"id": "1794", "revid": "12052", "url": "https://lij.wikipedia.org/wiki?curid=1794", "title": "Provinsa do Verb\u00e0n C\u00fbsio \u00d2ssola", "text": "A Provinsa do Verb\u00e0n C\u00fbsio \u00d2ssola a gh'\u00e0 74 muni\u00e7ipalit\u00e6 (com\u00f9n) e a l'\u00e8 inta Region Piemonte in Italia. O s\u00f2 capol\u00eaugo o l'\u00e8 Verbania."}
{"id": "1795", "revid": "12052", "url": "https://lij.wikipedia.org/wiki?curid=1795", "title": "Provinsa de Ver\u00e7elli", "text": "A Provinsa de Ver\u00e7elli a gh'\u00e0 82 muni\u00e7ipalit\u00e6 (comuni) e a l'\u00e8 inta Region Piemonte in Italia."}
{"id": "1796", "revid": "12052", "url": "https://lij.wikipedia.org/wiki?curid=1796", "title": "Stati de l'Eur\u00f2pa", "text": "Stati o Na\u00e7ioin de l'Eur\u00f2pa.\nNa\u00e7ioin de l'Eur\u00f2pa.\nStati indipendenti.\nTra parentexi a capit\u00e2le\nDominni d'\u00e4tri paixi, territ\u00f6i sensa indipenden\u00e7a.\nTra parentexi a na\u00e7ion da-a qu\u00e6 dip\u00e9ndan"}
{"id": "1797", "revid": "12052", "url": "https://lij.wikipedia.org/wiki?curid=1797", "title": "Eur\u00f2pa", "text": "Into s\u00e9nso ge\u00f6gr\u00e0fico, l'Europa, ciam\u00e2 asc\u00ec Eor\u00f6pa, Our\u00f2pa \u00f2 \u0152\u00fcropa (), a l'\u00e9 unn-a pen\u00eezoa, parte ocident\u00e2 de l'Euraxa. A l'\u00e9 comunque conscider\u00e2 un continente pe di mot\u00eevi colturali. O l'\u00e9 un continente piccin, a superf\u00eecie do qu\u00e6 a mez\u00fca s\u00f4lo 10.400.000 km\u00b2, popol\u00f2u da \u00e7irca 799.000.000 abitanti (statistiche do 2003) che o p\u00f2rtan a \u00ease o terso continente ci\u00f9 popul\u00f2u (der\u00e9 a l'Asia e a l'Africa), p\u00e2 a 'n ottavo da popula\u00e7i\u00f3n mondi\u00e2le.\nA st\u00f2ia eorop\u00eaa e a seu colt\u00fba \u00e0n influen\u00e7\u00f2u notevolmente t\u00f9tt'o mondo \u00e7iviliz\u00f2u. A poxi\u00e7i\u00f3n centr\u00e2le de l'Eur\u00f2pa, rispetto a-i \u00e2tri continenti, e a penetra\u00e7i\u00f3n do m\u00e2 \u00e0n senpre favo\u00eeu e comunica\u00e7io\u00ecn fra e popula\u00e7io\u00ecn de diverse regio\u00ecn e e migra\u00e7io\u00ecn verso e regio\u00ecn do mondo. "}
{"id": "1798", "revid": "12052", "url": "https://lij.wikipedia.org/wiki?curid=1798", "title": "O\u00e7eania", "text": "L'O\u00e7eania a l'\u00e9 un continente, o ci\u00f9 picc\u00ecn do m\u00f3ndo pe esten\u00e7i\u00f3n. Questa regi\u00f3n gi\u00f6gr\u00e0fica a l'incl\u00f9dde l'Oustralasia, a Melanesia, a Micronesia e a Polinesia."}
{"id": "1799", "revid": "12052", "url": "https://lij.wikipedia.org/wiki?curid=1799", "title": "Albania", "text": "L'Alban\u00eea (\"Shqip\u00ebria\" in alban\u00e9ize, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Alban\u00eea (\"Republika e Shqip\u00ebris\u00eb\" in alban\u00e9ize, pronon\u00e7i\u00f2u ), a l'\u00e9 'n p\u00e0ize de l'Eor\u00f6pa s\u00f9d-\u00f2rient\u00e2le.\nGi\u00f6graf\u00eea.\nL'Alban\u00eea a l'\u00e9 afaci\u00e2, a pon\u00e9nte, in sci\u00f4 M\u00e2 Mediter\u00e0nio e, in particol\u00e2, in sci\u00f4 M\u00e2 I\u00f2nio e in sce l'Adri\u00e0tico. A conf\u00ecnn-a co-o Monten\u00e9igro a n\u00f2rd-\u00f2vest, co-o Kosovo a n\u00f2rd-\u00e8st, co-a Ma\u00e7ed\u00f2nia do N\u00f2rd a lev\u00e0nte e co-a Gr\u00eacia a s\u00f9d. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Tirana, sego\u00eea da Dur\u00e0sso, Val\u00f3nn-a e Sc\u00f3dra.\nA na\u00e7i\u00f3n a l'\u00e9 as\u00e6 vari\u00e0bile da-o p\u00f3nto de v\u00ecsta clim\u00e0tico, geol\u00f2gico, idrol\u00f2gico e morfol\u00f2gico, scib\u00e9n che a s\u00f2 \u00e0rea a l'\u00e9 de s\u00f4lo 28.748 km2. I s\u00f2 paiz\u00e0ggi s\u00f3n as\u00e6 desp\u00e6gi fra de l\u00f4, an\u00e0ndo da-e cad\u00e9nn-e di m\u00f3nti de \u00c0rpi Alban\u00e9ixi, do Korab, do Skanderbeg, do P\u00ecndo e di Cer\u00e0oni sc\u00ecnn-a-e c\u00e2de c\u00f2ste in sc\u00ee m\u00e2 Adri\u00e0tico e I\u00f2nio.\nSt\u00f6ia.\nO terit\u00f6io alban\u00e9ize, co-o pas\u00e2 di s\u00e9coli, o l'\u00e9 st\u00e6to \u00f2cup\u00f2u da numer\u00f4ze civilt\u00e6 c\u00f3mme i Ill\u00ecri, i Tr\u00e2chi, i Gr\u00eaghi, i Rom\u00e2ni, i Bizant\u00ecn, i V\u00e9neti e i \u00d2tomo\u00e9n. I alban\u00e9ixi \u00e0n cre\u00f2u 'n pr\u00ecmmo st\u00e2to indipend\u00e9nte, o Prin\u00e7ip\u00e2to de Arb\u00ebr, into s\u00e9colo XII. Tra i s\u00e9coli XIII e XIV se s\u00f3n form\u00e6 i do\u00ee st\u00e2ti do R\u00e9gno de Alban\u00eea e do Prin\u00e7ip\u00e2to de Alban\u00eea. Pr\u00ecmma da conqu\u00ecsta \u00f2tom\u00e0nn-a into s\u00e9colo XV, pe t\u00e0nto t\u00e9npo a rexist\u00e9nsa alban\u00e9ize goid\u00e2 da-o Skanderbeg bat\u00e9ndo i invaso\u00ee ci\u00f9 v\u00f2tte e goagn\u00e0ndo l'amira\u00e7i\u00f3n de l'Eor\u00f6pa intr\u00eaga. L'Alban\u00eea a l'\u00e9 d\u00f3nca rest\u00e2 pe squ\u00e6xi \u00e7\u00ecnque s\u00e9coli s\u00f3tt'a-o contr\u00f2llo di t\u00f9rchi, per\u00eeodo into qu\u00e6 numer\u00f4xi alban\u00e9ixi, d\u00eeti Arnaut, \u00e0n serv\u00eeo l'inp\u00earo c\u00f3mme ofi\u00e7i\u00e6 de \u00e2to gr\u00e0ddo, sp\u00e9cce in Eg\u00ectto e inti Balc\u00e2ni Meridion\u00e2li. Tra i s\u00e9coli XVIII e XIX 'n gr\u00e0nde svil\u00f9ppo coltur\u00e2le, largam\u00e9nte atribo\u00eeo a-i alban\u00e9ixi ch'av\u00e9ivan incomens\u00f2u a m\u00e9tte ins\u00e9mme e s\u00f2 f\u00f2rse spirito\u00e2li e inteleto\u00e2li, o l'\u00e0 port\u00f2u a-o cosc\u00ec d\u00eeto Rinascim\u00e9nto Alban\u00e9ize.\nDepo\u00ee a bat\u00f2sta di \u00f2tomo\u00e9n inte go\u00e6re balc\u00e0niche, o mod\u00e8rno st\u00e2to na\u00e7ion\u00e2le de l'Alban\u00eea o l'\u00e0 diciar\u00f2u a s\u00f2 indipend\u00e9nsa into 1912. Into s\u00e9colo XX o r\u00e9gno alban\u00e9ize o l'\u00e9 st\u00e6to inv\u00e2zo da l'It\u00e0lia, s\u00f3tt'a-a qu\u00e6 a l'\u00e9 st\u00e6ta costito\u00eea a cosc\u00ec d\u00eeta \"Gr\u00e0nde Alban\u00eea\", fin\u00eea co-o crea\u00e7i\u00f3n de 'n protetor\u00e2to in c\u00e0ppo a-a German\u00eea naz\u00ecsta. Depo\u00ee a Seg\u00f3nda Go\u00e6ra Mondi\u00e2le, l'Enver Hoxha o l'\u00e0 cre\u00f2u a Rep\u00f9brica Popol\u00e2re Social\u00ecsta de Alban\u00eea, model\u00e2 in sci\u00e2 b\u00e2ze da dotr\u00ecnn-a pol\u00ectica de l'Hoxha\u00ecsmo. Co-a ch\u00e9ita di reg\u00ecmmi comun\u00ecsti inte l'\u00e0nno 1991 a m\u00e6xima s\u00f2rte a l'\u00e9 toc\u00e2 a qu\u00e9llo alban\u00e9ize asc\u00ec, co-a crea\u00e7i\u00f3n da mod\u00e8rna Rep\u00f9brica de Alban\u00eea.\nEconom\u00eea e pol\u00ectica.\nL'Alban\u00eea a l'\u00e9 rep\u00f9brica parlament\u00e2re, costitu\u00e7ion\u00e2le e unit\u00e2ia e 'n p\u00e0ize in v\u00eea de svil\u00f9ppo co-\u00een'econom\u00eea a r\u00e9dito m\u00e9dio-\u00e2to, incentr\u00e2 in sci\u00f4 set\u00f4 di serv\u00ec\u00e7\u00e7i e da manifat\u00fba asc\u00ec. A l'\u00e0 atravers\u00f2u 'n proc\u00e8sso de tranxi\u00e7i\u00f3n apr\u00eauvo a-a ch\u00e9ita do reg\u00ecmme comun\u00ecsta into 1990, pas\u00e0ndo da 'n'econom\u00eea pianific\u00e2 a unn-a de merc\u00f2u. A na\u00e7i\u00f3n a garant\u00ecsce l'ascist\u00e9nsa sanit\u00e2ia univers\u00e2le e l'educa\u00e7i\u00f3n prim\u00e2ia e second\u00e2ia de b\u00e0dda a t\u00f9tti i s\u00f2 \u00e7itad\u00ecn.\nL'Alban\u00eea a l'\u00e9 'n m\u00e9nbro de Na\u00e7io\u00ecn Un\u00eee, da B\u00e0nca Mondi\u00e2le, do Cons\u00e9ggio d'Eor\u00f6pa, de l'UNESCO, da NATO, da WTO, de l'OSCE e de l'OIC. A part\u00ee da-o 2014 a l'\u00e9 'n p\u00e0ize candid\u00f2u a l'intr\u00e2 inte l'Uni\u00f3n Eorop\u00eaa asc\u00ec. A l'\u00e9 un di m\u00e9nbri fondato\u00ee da Comunit\u00e6 de l'Energ\u00eea, da BSEC e de l'Uni\u00f3n pe-o Mediter\u00e0nio."}
{"id": "1801", "revid": "12052", "url": "https://lij.wikipedia.org/wiki?curid=1801", "title": "Andora", "text": "And\u00f2ra (in zen\u00e9ize And\u00f2rra asc\u00ec, \"Andorra\" in catal\u00e0n, pronon\u00e7i\u00f2u ), conosci\u00fbo ofi\u00e7ialm\u00e9nte c\u00f3mme Prin\u00e7ip\u00e2to de And\u00f2ra (\"Principat d'Andorra\" in catal\u00e0n), o l'\u00e9 'n p\u00e0ize de l'Eor\u00f6pa s\u00f9d-\u00f2cident\u00e2le s\u00e9nsa sb\u00f2cco in sci\u00f4 m\u00e2.\nGi\u00f6graf\u00eea.\nO Prin\u00e7ip\u00e2to de And\u00f2ra o se tr\u00eauva inta pen\u00eezoa ib\u00e9rica, inta p\u00e0rte de lev\u00e0nte di m\u00f3nti Piren\u00e6i, e o conf\u00ecnn-a co-a Fr\u00e0nsa a n\u00f2rd e co-a Sp\u00e0gna a s\u00f9d. O l'\u00e9 a s\u00e8sta na\u00e7i\u00f3n ci\u00f9 pic\u00ecnn-a de l'Eor\u00f6pa, co-\u00een'\u00e0rea de 468 km2 e 'na popola\u00e7i\u00f3n de ci\u00f9 \u00f2 m\u00eano 77.006, n\u00f9meri pe-i qu\u00e6 o l'\u00e9 o sez\u00e9n p\u00e0ize ci\u00f9 pic\u00ecn do m\u00f3ndo pe estensci\u00f3n e l'unz\u00e9n pe popola\u00e7i\u00f3n. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 And\u00f2ra a V\u00eagia, a qu\u00e6, trov\u00e0ndose a 'n'altit\u00f9dine de 1.023 m\u00eatri in sci\u00f4 liv\u00e9llo do m\u00e2, a l'\u00e9 qu\u00e9lla ci\u00f9 \u00e2ta de t\u00f9tto o contin\u00e9nte.\nI Andor\u00e9ixi s\u00f3n 'n p\u00f2polo rom\u00e0nso ch'o v\u00eagne da-i Catal\u00e9n; def\u00e6ti a l\u00e9ngoa ofi\u00e7i\u00e2 da na\u00e7i\u00f3n a l'\u00e9 qu\u00e9lla catal\u00e0nn-a, scib\u00e9n che o spagn\u00f2llo, o portogh\u00e9ize e o fran\u00e7\u00e9ize s\u00f3n de sp\u00e9sso d\u00eauvi\u00e6 asc\u00ec.\nSt\u00f6ia.\nO terit\u00f6io che d'ancheu o fa p\u00e0rte do st\u00e2to de And\u00f2ra o l'\u00e9 st\u00e6to de l\u00f3ngo frequent\u00f2u da l'\u00f2mmo, con v\u00e0rie testimoni\u00e0nse preist\u00f2riche che s\u00f3n st\u00e6te atrov\u00e6 inte gr\u00f2tte da z\u00f6na. Seg\u00f3ndo 'na lez\u00e9nda popol\u00e2re a na\u00e7i\u00f3n a l'\u00e9 st\u00e6ta fond\u00e2 da-o Carlom\u00e0gno inte l'\u00e0nno 805, c\u00f3mme riconp\u00e9nsa pe l'agi\u00f9tto di s\u00f2 abit\u00e0nti inta go\u00e6ra c\u00f3ntra i sarac\u00ecn. Da qu\u00e9llo mom\u00e9nto o l'\u00e9 st\u00e6to control\u00f2u da-i c\u00f3nti de Urgell, i qu\u00e6, depo\u00ee di f\u00f3rti sc\u00f3ntri co-a g\u00eaxa do p\u00f2sto, \u00e0n firm\u00f2u i do\u00ee trat\u00e2ti ciam\u00e6 \"Pareatges\" (into 1278 e into 1288). Seg\u00f3ndo 'sti trat\u00e2ti chi o pot\u00eare in sci\u00f4 f\u00e9odo o vegn\u00eeva spart\u00eeo tra o c\u00f3nte e l'ar\u00e7iv\u00e9scovo de Urgell, proclam\u00e0ndo d\u00f3nca a n\u00e0scita do prin\u00e7ip\u00e2to.\nIn sci\u00e2 diarch\u00eea cre\u00e2 into s\u00e9colo XIII da-o c\u00f3nte Roger Bernat III de Foix e da l'ar\u00e7iv\u00e9scovo Pere d'Urgell, co-o p\u00f2sto do c\u00f2nte che inti s\u00e9coli o l'\u00e9 fin\u00eeo a-o prescid\u00e9nte da Rep\u00f9brica Fran\u00e7\u00e9ize, o l'\u00e9 fond\u00f2u o gov\u00e8rno do p\u00e0ize anc\u00f3n a-a giorn\u00e2 d'ancheu.\nEconom\u00eea e pol\u00ectica.\nInto pas\u00f2u conscider\u00e2 'n parad\u00eezo fisc\u00e2le, d'ancheu a ci\u00f9 inport\u00e0nte ativit\u00e6 econ\u00f2mica da na\u00e7i\u00f3n a l'\u00e9 de seg\u00fbo o tur\u00ecsmo, con ci\u00f9 \u00f2 m\u00eano 10,2 milio\u00ecn de vixitato\u00ee interna\u00e7ion\u00e2li a l'\u00e0nno, e lig\u00f2u sorviat\u00f9tto a-i sp\u00f2rt da inv\u00e8rno. A l'\u00e0 'n'\u00e2ta qualit\u00e6 de v\u00ectta, co-ina spe\u00e0nsa de v\u00ectta a-a nasc\u00ecta ch'a l'\u00eaa, into 2013, de 81 \u00e0nni, a ci\u00f9 \u00e2ta do m\u00f3ndo pe-o \"Global Burden of Disease Study\". Into 2019, seg\u00f3ndo o Progr\u00e0mma de Na\u00e7io\u00ecn Un\u00eee pe-o svil\u00f9ppo, a l'\u00eaa de 81,9 \u00e0nni, \u00f6 s\u00e6 a 19\u00b0 ci\u00f9 \u00e2ta.\nAnd\u00f2ra a fa p\u00e0rte de Na\u00e7io\u00ecn Un\u00eee da-o 1993 e, scib\u00e9n ch'a no l'\u00e9 intr\u00e2 inte l'Uni\u00f3n Eorop\u00eaa, a l'\u00e0 adot\u00f2u l'\u00e9oro c\u00f3mme mon\u00e6a ofi\u00e7i\u00e2."}
{"id": "1802", "revid": "12052", "url": "https://lij.wikipedia.org/wiki?curid=1802", "title": "Armenia", "text": "Armenia o \u00c6rminnia (nomme ofi\u00e7i\u00e2: \"\u0540\u0561\u0575\u0561\u057d\u057f\u0561\u0576\u056b \u0540\u0561\u0576\u0580\u0561\u057a\u0565\u057f\u0578\u0582\u0569\u0575\u0578\u0582\u0576 - Hayastani Hanrapetutyun\"), stato de l'Asia o\u00e7\u00e7ident\u00e2 indipendente da-o 1991; a s\u00f2 capit\u00e2 a l'\u00e8 Erevan.\nL'Arm\u00e9nia a contr\u00f2lla 'na regi\u00f3n ciam\u00e2 Nagorno-Karabakh ch'a fa parte, segondo o diritto interna\u00e7ion\u00e2le, de l'Azerbaijan, ma a l'\u00e9 abit\u00e2 prin\u00e7ipalmente da gente de lengoa e etn\u00eea arm\u00e9nn-a."}
{"id": "1803", "revid": "12052", "url": "https://lij.wikipedia.org/wiki?curid=1803", "title": "Austria", "text": "L'\u00c0ostria (in zen\u00e9ize \u00d2ustria asc\u00ec, \"\u00d6sterreich\" in ted\u00e9sco, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica d'\u00c0ostria (\"Republik \u00d6sterreich\" in ted\u00e9sco, pronon\u00e7i\u00f2u ), a l'\u00e9 'n p\u00e0ize de l'Eor\u00f6pa centr\u00e2le s\u00e9nsa sb\u00f2cco in sci\u00f4 m\u00e2.\nGi\u00f6graf\u00eea.\nL'\u00c0ostria a l'\u00e9 'na na\u00e7i\u00f3n scito\u00e2 inta p\u00e0rte s\u00f9d de l'Eor\u00f6pa centr\u00e2le, form\u00e2 da 'na federa\u00e7i\u00f3n de n\u00eauve st\u00e2ti. A conf\u00ecnn-a co-a German\u00eea a n\u00f2rd-\u00f2vest, co-a Rep\u00f9brica C\u00eaca a n\u00f2rd, co-a Slov\u00e0chia a n\u00f2rd-\u00e8st, con l'Ungher\u00eea a lev\u00e0nte, con Slov\u00e9nia e It\u00e0lia a s\u00f9d e con Sv\u00ecsera e Liechtenstein a pon\u00e9nte. A l'\u00e0 'n'\u00e0rea de 83.879 km2 (e 'na popola\u00e7i\u00f3n de ci\u00f9 \u00f2 m\u00eano 9 milio\u00ecn de pers\u00f3nn-e.\nA capit\u00e2le de l'\u00c0ostria, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Vi\u00e9nna; e \u00e2tre \u00e7it\u00e6 ci\u00f9 inport\u00e0nti s\u00f3n Graz, Linz, Salzburg e Innsbruck.\nSt\u00f6ia.\nL'\u00c0ostria a s'\u00e9 form\u00e2 a part\u00ee da-i r\u00e8sti da m\u00e0rca ungher\u00e9ize e de qu\u00e9lla de l'\u00e8st a-a f\u00ecn do pr\u00ecmmo mil\u00e9nio. In prin\u00e7\u00ecpio a l'\u00eaa 'n margravi\u00e2to do Duc\u00e2to de Bav\u00eaa ma, da-o 1156, a l'\u00e9 st\u00e6ta elev\u00e2 a-o r\u00e0ngo de Duc\u00e2to do S\u00e2cro Inp\u00earo Rom\u00e0n, pe p\u00f6i pas\u00e2 into 1453 a qu\u00e9llo de Ar\u00e7iduc\u00e2to asc\u00ec. Into s\u00e9colo XVI, con Vi\u00e9nna ch'a l'\u00eaa divent\u00e2 a capit\u00e2le aministrat\u00eeva de l'inp\u00earo, l'\u00c0ostria a s'\u00e9 trasform\u00e2 into c\u00e9ntro da monarch\u00eea asb\u00f9rgica. Apr\u00eauvo a-o desf\u00e2se do S\u00e2cro Inp\u00earo Rom\u00e0n inte l'\u00e0nno 1806, l'\u00c0ostria a l'\u00e0 cre\u00f2u 'n pr\u00f2pio inp\u00earo, o qu\u00e6 o l'\u00eaa 'na gr\u00e0nde pot\u00e9nsa e o m\u00e9nbro domin\u00e0nte da confedera\u00e7i\u00f3n germ\u00e0nica. A bat\u00f2sta pat\u00eea inta go\u00e6ra aostro-prusci\u00e0nn-a do 1866 a l'\u00e0 per\u00f2 port\u00f2u a-a f\u00ecn da confedera\u00e7i\u00f3n e a-a trasforma\u00e7i\u00f3n de l'inp\u00earo in qu\u00e9llo de \u00c0ostria-Ungher\u00eea l'\u00e0nno d\u00f2ppo.\nCon l'amasam\u00e9nto de l'Ar\u00e7id\u00f9cca Fran\u00e7\u00e9sco Ferdin\u00e0ndo inte l'\u00e0nno 1914, l'inpeat\u00f4 Fran\u00e7\u00e9sco Gi\u00f6x\u00e8ppe o l'\u00e0 diciar\u00f2u go\u00e6ra a-a S\u00e8rbia, port\u00e0ndo a-o scc\u00e9uppo da Pr\u00ecmma Go\u00e6ra Mondi\u00e2le. A bat\u00f2sta de l'inp\u00earo in qu\u00e9llo confl\u00ectto e a s\u00f2 suces\u00eeva ch\u00e9ita \u00e0n d\u00f3nca port\u00f2u a-a proclama\u00e7i\u00f3n da rep\u00f9brica de l'\u00c0ostria ted\u00e9sca inte l'\u00e0nno 1918 e, into 1919, da Pr\u00ecmma Rep\u00f9brica Aostr\u00ecaca. Co-o per\u00eeodo tra e d\u00f4e go\u00e6re di sentim\u00e9nti anti-parlament\u00e2ri \u00e0n port\u00f2u, into 1934, a-a forma\u00e7i\u00f3n da ditat\u00fba de l'Engelbert Dollfuss. 'N \u00e0nno pr\u00ecmma do scc\u00e9uppo da Seg\u00f3nda Go\u00e6ra Mondi\u00e2le, l'\u00c0ostria a l'\u00e9 st\u00e6ta an\u00e9ssa a-a German\u00eea naz\u00ecsta, divent\u00e0ndo 'na s\u00f2 sudivix\u00f3n aministrat\u00eeva. Co-a s\u00f2 libera\u00e7i\u00f3n inte l'\u00e0nno 1945 e depo\u00ee 'n \u00e7\u00e8rto per\u00eeodo de \u00f2cupa\u00e7i\u00f3n da p\u00e0rte di Ale\u00e6, a na\u00e7i\u00f3n a l'\u00e9 divent\u00e2 t\u00f3rna indipend\u00e9nte, diciar\u00e0ndo a s\u00f2 neotralit\u00e6 perp\u00e9toa into 1955.\nEconom\u00eea e pol\u00ectica.\nL'\u00c0ostria a l'\u00e9 'na rep\u00f9brica parlament\u00e2re democr\u00e0tica co-in prescid\u00e9nte, elez\u00fbo da-a popola\u00e7i\u00f3n, c\u00f3mme c\u00e0ppo de st\u00e2to e 'n can\u00e7el\u00ea c\u00f3mme c\u00e0ppo do gov\u00e8rno. A na\u00e7i\u00f3n a l'\u00e9 unn-a de ci\u00f9 r\u00eccche do m\u00f3ndo pe PIL pro capite e unn-a de qu\u00e9lle co-a ci\u00f9 \u00e2ta qualit\u00e6 de v\u00ectta, a-o 18\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no into 2020.\nL'\u00c0ostria a l'\u00e9 'n m\u00e9nbro de Na\u00e7io\u00ecn Un\u00eee da-o 1955 e de l'Uni\u00f3n Eorop\u00eaa da-o 1995. A l'\u00e9 a s\u00eade de l'OSCE e de l'OPEC e un di fondato\u00ee de l'OECD e de l'Interpol. A l'\u00e9 intr\u00e2 inte l'\u00c0rea Schengen into 1995 e a l'\u00e0 adot\u00f2u l'\u00e9oro sc\u00ecnn-a da-a s\u00f2 introdu\u00e7i\u00f3n."}
{"id": "1804", "revid": "12052", "url": "https://lij.wikipedia.org/wiki?curid=1804", "title": "Azerbaijan", "text": "Azerbaijan \u00f2 Azerbaigi\u00e0n (Nomme ofi\u00e7i\u00e2: \"Az\u0259rbaycan Respublikas\u0131\" - Rep\u00f9brica d'Azerbaigi\u00e0n), st\u00e2to de l'Asia \u00f2cident\u00e2le indipend\u00e9nte da-o 1991, a s\u00f2 capit\u00e2le a l'\u00e8 Baku."}
{"id": "1805", "revid": "12052", "url": "https://lij.wikipedia.org/wiki?curid=1805", "title": "Belgio", "text": "O B\u00e8lgio, conosci\u00fbo ofi\u00e7ialm\u00e9nte c\u00f3mme R\u00e9gno do B\u00e8lgio, o l'\u00e9 'n p\u00e0ize de l'Eor\u00f6pa n\u00f2rd-\u00f2cident\u00e2le.\nGi\u00f6graf\u00eea.\nO B\u00e8lgio o conf\u00ecnn-a a n\u00f2rd co-i P\u00e0ixi B\u00e0sci, a lev\u00e0nte co-a Germ\u00e0nia, a s\u00f9d-\u00e8st co-o Lusenb\u00f9rgo e a s\u00f9d-\u00f2vest co-a Fr\u00e0nsa; a n\u00f2rd-\u00f2vest o l'\u00e9 pe c\u00f3ntra afaci\u00f2u in sci\u00f4 M\u00e2 do N\u00f2rd. O l'\u00e0 'n'\u00e0rea de 30.689 km2 e 'na popola\u00e7i\u00f3n de ci\u00f9 de 11,5 milio\u00ecn de pers\u00f3nn-e, rax\u00f3n pi-\u00e2 qu\u00e6 o l'\u00e9 o 22\u00b0 p\u00e0ize co-a ci\u00f9 \u00e2ta denscit\u00e6 de popola\u00e7i\u00f3n do m\u00f3ndo e l'eut\u00e9n inte l'Uni\u00f3n Eorop\u00eaa, co-in val\u00f4 p\u00e6gio in m\u00e9dia a 376 abit\u00e0nti pe chil\u00f2metro qu\u00e0ddro. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Bruxelles; inte l'\u00f3rdine e \u00e2tre \u00e7it\u00e6 ci\u00f9 inport\u00e0nti s\u00f3n Anv\u00e8rsa, Ghent, Charleroi, Li\u00e8ge, Bruges, Namur e Leuven.\nA na\u00e7i\u00f3n a l'\u00e9 form\u00e2 da d\u00f4e difer\u00e9nti comunit\u00e6 lengo\u00ecstiche; \u00f6 s\u00e6 a comunit\u00e6 fiam\u00ecnga, a qu\u00e6 a p\u00e0rla a l\u00e9ngoa oland\u00e9ize e a l'\u00e9 ci\u00f9 \u00f2 m\u00eano o 60% do tot\u00e2le, e a comunit\u00e6 fran\u00e7\u00e9ize, ch'a f\u00f3rma l'\u00e2tro 40% da popola\u00e7i\u00f3n. Gh'\u00e9 'na comunit\u00e6 pic\u00ecnn-a ch'a p\u00e0rla o ted\u00e9sco asc\u00ec, p\u00e6gia a l'un per\u00e7\u00e9nto do tot\u00e2le, ch'a sta inti canto\u00ecn ci\u00f9 de lev\u00e0nte. A regi\u00f3n da capit\u00e2le do B\u00e8lgio a l'\u00e9 ofi\u00e7alm\u00e9nte bil\u00ecngoe (fran\u00e7\u00e9ize e oland\u00e9ize), scib\u00e9n che o fran\u00e7\u00e9ize o l'\u00e9 a l\u00e9ngoa ci\u00f9 com\u00f9n inta z\u00f6na. A diverscit\u00e6 lengo\u00ecstica do B\u00e8lgio a l'\u00e0 port\u00f2u a di f\u00f3rti confl\u00ectti pol\u00ectichi, rax\u00f3n pi-\u00e2 qu\u00e6 a na\u00e7i\u00f3n a l'\u00e0 d'ancheu 'n scist\u00eama de gov\u00e8rno as\u00e6 conplic\u00f2u, form\u00f2u da s\u00eai aministra\u00e7io\u00ecn paral\u00eale.\nSt\u00f6ia.\nA mod\u00e8rna na\u00e7i\u00f3n b\u00e8lga a l'\u00e9 st\u00e6ta cre\u00e2 apr\u00eauvo a-a rivolu\u00e7i\u00f3n do 1830, co-a s\u00f2 secesci\u00f3n da-i R\u00e9gno Un\u00eeo di P\u00e0ixi B\u00e0sci, o qu\u00e6 o l'\u00eaa st\u00e6to fond\u00f2u s\u00f4lo ch\u00ecnz'\u00e0nni pr\u00ecmma. O n\u00f3mme \u00e7ern\u00fbo pe-o n\u00eauvo st\u00e2to o v\u00eagne da-a p\u00f2ula lat\u00ecnn-a \"Belgium\", d\u00eauvi\u00e2 da-o Gi\u00f9lio C\u00e9zare into s\u00f2 \"De Bello Gallico\" pe indic\u00e2 a z\u00f6na za inte l'\u00e0nno 55 pr\u00ecmma de Cr\u00ecsto. O B\u00e8lgio o fa p\u00e0rte da regi\u00f3n st\u00f2rica conosci\u00fba c\u00f3mme \"P\u00e0ixi B\u00e0sci\", ci\u00f9 gr\u00e0nde de ato\u00e2li na\u00e7io\u00ecn do Benelux in qu\u00e0nto a l'incl\u00f9dde de p\u00e0rte da Fr\u00e0nsa do n\u00f2rd asc\u00ec. Za inte l'et\u00e6 de m\u00eazo, apr\u00eauvo a-a s\u00f2 poxi\u00e7i\u00f3n centr\u00e2le e da-ar\u00e9nte a v\u00e0rri sci\u00f9mmi, l'\u00e0rea a l'\u00eaa as\u00e6 r\u00eccca, coleg\u00e2 da tr\u00e0feghi comerci\u00e2li e politicam\u00e9nte a-i s\u00f2 ci\u00f9 gr\u00e9ndi vex\u00ecn. Pe 'ste raxo\u00ecn chi, into terit\u00f6io b\u00e8lga s\u00f3n st\u00e6te conbat\u00fbe numer\u00f4ze go\u00e6re, f\u00e6to ch'o l'\u00e0 port\u00f2u o p\u00e0ize a vegn\u00ee sorvenomin\u00f2u \"o c\u00e0npo da bat\u00e0ggia de l'Eor\u00f6pa\", 'na reputa\u00e7i\u00f3n conferm\u00e2 da-i f\u00e6ti do s\u00e9colo XX asc\u00ec.\nUnn-a de na\u00e7io\u00ecn ci\u00f9 svil\u00f9p\u00e6 inti \u00e0nni da rivolu\u00e7i\u00f3n industri\u00e2le, o B\u00e8lgio o l'\u00e0 parte\u00e7ip\u00f2u a-a sparti\u00e7i\u00f3n de l'\u00c0frica, \u00f2tegn\u00ecndo o contr\u00f2llo de v\u00e0rie col\u00f2nie. Tra o 1885 e o 1908 o St\u00e2to L\u00ecbero do C\u00f2ngo, o qu\u00e6 o l'\u00eaa 'n posedim\u00e9nto priv\u00f2u do r\u00e8 Leop\u00f3ldo II, o l'\u00e9 st\u00e6to carateriz\u00f2u da atrocit\u00e6 dif\u00fbze v\u00e8rso a popola\u00e7i\u00f3n t\u00e0nto che, depo\u00ee milio\u00ecn de m\u00f2rti, a na\u00e7i\u00f3n a l'\u00e0 pigi\u00f2u o contr\u00f2llo dir\u00e8tto da col\u00f2nia.\nA seg\u00f3nda meit\u00e6 do s\u00e9colo XX a l'\u00e9 st\u00e6ta carateriz\u00e2 da tenscio\u00ecn cresc\u00e9nti tra a comunit\u00e6 oland\u00e9ize e qu\u00e9lla fran\u00e7\u00e9ize, agrav\u00e6 da-e difer\u00e9nse lengo\u00ecstiche e coltur\u00e2li, e caxon\u00e6 da-o desp\u00e6gio svil\u00f9ppo econ\u00f2mico tra e d\u00f4e regio\u00ecn. D\u00f3nca, con v\u00e0rie rif\u00f3rme tra o 1970 e o 1993, gh'\u00e9 st\u00e6ta 'na progres\u00eeva tranxi\u00e7i\u00f3n da 'n gov\u00e8rno unit\u00e2io a 'n mod\u00e9llo feder\u00e2le. A desp\u00e6to de 'ste rif\u00f3rme chi e tenscio\u00ecn no se s\u00f3n amerm\u00e6, co-in f\u00f3rte movim\u00e9nto separat\u00ecsta ch'o s'\u00e9 svilup\u00f2u inte Fi\u00e0ndre e 'n'instabilit\u00e6 pol\u00ectica scinbolez\u00e2 da-i 18 m\u00e9ixi neces\u00e2i pi-\u00e2 forma\u00e7i\u00f3n de 'n gov\u00e8rno de coali\u00e7i\u00f3n depo\u00ee e ele\u00e7io\u00ecn feder\u00e2li do z\u00f9gno do 2010. Pe de ci\u00f9, a dizocupa\u00e7i\u00f3n inta Val\u00f2nia a l'\u00e9 ci\u00f9 do d\u00f3ggio che inte Fi\u00e0ndre.\nEconom\u00eea e pol\u00ectica.\nO B\u00e8lgio o l'\u00e9 'n p\u00e0ize svilup\u00f2u, co-\u00een'econom\u00eea avans\u00e2 e a \u00e2to r\u00e9dito. O l'\u00e0 'n \u00e2to liv\u00e9llo de qualit\u00e6 de v\u00ectta, de ascist\u00e9nsa sanit\u00e2ia, d'educa\u00e7i\u00f3n e de svil\u00f9ppo um\u00e2no in gener\u00e2le. Pe de ci\u00f9, o l'\u00e9 un di p\u00e0ixi ci\u00f9 seg\u00fbi e pac\u00ecfichi do m\u00f3ndo.\nO B\u00e8lgio o l'\u00e9 'n st\u00e2to sovr\u00e0n strutur\u00f2u c\u00f3mme 'na monarch\u00eea costitu\u00e7ion\u00e2le feder\u00e2le, govern\u00e2 da 'n scist\u00eama parlament\u00e2re, co-a s\u00f2 \u00f2rganiza\u00e7i\u00f3n institu\u00e7ion\u00e2le ch'a l'\u00e9 as\u00e6 conpl\u00e8ssa e ripart\u00eea s\u00e9gge a liv\u00e9llo region\u00e2le che lengo\u00ecstico. A na\u00e7i\u00f3n a l'\u00e9 div\u00eeza inte tr\u00e6 regio\u00ecn co-\u00een'\u00e2to liv\u00e9llo de aotonom\u00eea: \u00f6 s\u00e6 a regi\u00f3n fiam\u00ecnga a n\u00f2rd, a regi\u00f3n val\u00f2nn-a a s\u00f9d e, into m\u00eazo, a regi\u00f3n de Bruxelles-capit\u00e2le. L'\u00f9rtima a l'\u00e9 a ci\u00f9 pic\u00ecnn-a pe estensci\u00f3n ma a l'\u00e0 a ci\u00f9 \u00e2ta denscit\u00e6 de popola\u00e7i\u00f3n do p\u00e0ize e a l'\u00e9 a ci\u00f9 r\u00eccca pe PIL pro capite.\nO B\u00e8lgio o l'\u00e9 un di s\u00eai m\u00e9nbri fondato\u00ee de l'Uni\u00f3n Eorop\u00eaa e a s\u00f2 capit\u00e2le, Bruxelles, a l'\u00e9 a s\u00eade da Comisci\u00f3n Eorop\u00eaa, do Cons\u00e9ggio de l'Uni\u00f3n Eorop\u00eaa e do Cons\u00e9ggio Eorop\u00eao, \u00f3ltre che unn-a de d\u00f4e s\u00eade do Parlam\u00e9nto Eorop\u00eao ins\u00e9mme a qu\u00e9lla de Strasb\u00f9rgo. O l'\u00e9 un di m\u00e9nbri fondato\u00ee de l'Eoroz\u00f6na, da NATO, de l'OECD, e da WTO, \u00f3ltre che de l'\u00c0rea Schengen e de l'uni\u00f3n do Benelux con P\u00e0ixi B\u00e0sci e Lusenb\u00f9rgo. A capit\u00e2le a l'\u00e9 a s\u00eade de numer\u00f4ze \u00f2rganiza\u00e7io\u00ecn interna\u00e7ion\u00e2li c\u00f3mme, prez\u00e9npio, a NATO e a ci\u00f9 p\u00e0rte di \u00f2rgani de l'UE."}
{"id": "1807", "revid": "12052", "url": "https://lij.wikipedia.org/wiki?curid=1807", "title": "Liechtenstein", "text": "O Liechtenstein (\"Liechtenstein\" in ted\u00e9sco asc\u00ec, pronon\u00e7i\u00f2u ), conosci\u00fbo ofi\u00e7ialm\u00e9nte c\u00f3mme Prin\u00e7ip\u00e2to do Liechtenstein\u200e (\"F\u00fcrstentum Liechtenstein\" in ted\u00e9sco) o l'\u00e9 'n p\u00e0ize de l'Eor\u00f6pa centr\u00e2le s\u00e9nsa sb\u00f2cco in sci\u00f4 m\u00e2.\nGi\u00f6graf\u00eea.\nO Liechtenstein o conf\u00ecnn-a co-a Sv\u00ecsera a s\u00f9d e a pon\u00e9nte e con l'\u00c0ostria a n\u00f2rd e a lev\u00e0nte. O l'\u00e9 o qu\u00e0rto p\u00e0ize eorop\u00eao ci\u00f9 pic\u00ecn, co-\u00een'\u00e0rea de ci\u00f9 \u00f2 m\u00eano 160 km e 'na popola\u00e7i\u00f3n, a-o 2019, de 38.749 pers\u00f3nn-e. O l'\u00e9 a na\u00e7i\u00f3n ci\u00f9 pic\u00ecnn-a a confin\u00e2 con do\u00ee p\u00e0ixi e, ins\u00e9mme a l'Uzbekist\u00e0n, o l'\u00e9 l'\u00f9nico st\u00e2to s\u00e9nsa sb\u00f2cco in sci\u00f4 m\u00e2 a confin\u00e2 s\u00f4lo con na\u00e7io\u00ecn \u00e0nche l\u00ea s\u00e9nsa r\u00eeve.\nA na\u00e7i\u00f3n a l'\u00e9 spart\u00eeta in 11 com\u00f9n, tra i qu\u00e6 Vaduz o l'\u00e9 a capit\u00e2le do p\u00e0ize m\u00e9ntre Schaan o l'\u00e9 o ci\u00f9 popol\u00f4zo.\nSt\u00f6ia.\nO Prin\u00e7ip\u00e2to do Liechtenstein, cre\u00f2u inte l'\u00e0nno 1719 da l'inpeat\u00f4 C\u00e0rlo VI, o l'\u00e9 l'\u00f9nico tra i st\u00e2ti do S\u00e2cro Inp\u00earo Rom\u00e0n a ex\u00ecste anc\u00f3n a-a giorn\u00e2 d'ancheu. O l'\u00e9 st\u00e6to fond\u00f2u da l'uni\u00f3n de scignor\u00eee de Schellenberg e de Vaduz, ac\u00e0t\u00e6 da-o prin\u00e7\u00ecpe Johann Adam Andreas do Liechtenstein da-i c\u00f3nti de Hohenems. Da-o 1806 a-o 1814 o l'\u00e0 f\u00e6to p\u00e0rte da Confedera\u00e7i\u00f3n do R\u00eano e d\u00f3nca, sc\u00ecnn-a-o 1866, da Confedera\u00e7i\u00f3n germ\u00e0nica. Depo\u00ee a Pr\u00ecmma Go\u00e6ra Mondi\u00e2le, co-a ch\u00e9ita de l'inp\u00earo aostro-ung\u00e0rico o prin\u00e7ip\u00e2to o l'\u00e9 pas\u00f2u s\u00f3tt'a-a prote\u00e7i\u00f3n di sv\u00ecseri.\nO Liechtenstein o l'\u00e0 di str\u00e9iti lig\u00e0mmi co-a Sv\u00ecsera, t\u00e0nto che a na\u00e7i\u00f3n elv\u00e9tica a l'\u00e9 a respons\u00e0bile pi-\u00e2 dif\u00e9iza do p\u00e0ize (o qu\u00e6 o no l'\u00e0 'n pr\u00f2pio ez\u00e8rcito), e, da-o 1919, a l'\u00e9 da qu\u00e9sta raprezent\u00f2u in qu\u00e9lle na\u00e7io\u00ecn inte qu\u00e6 o no l'\u00e0gge 'na pr\u00f2pia anbasci\u00e2. Da-o 1923 tra e d\u00f4e na\u00e7io\u00ecn gh'\u00e9 'n'uni\u00f3n dug\u00e2nale, a seg\u00f3nda ci\u00f9 ant\u00eega anc\u00f3n in vig\u00f4, e 'na str\u00e9ita copera\u00e7i\u00f3n tra i c\u00f2rpi de poli\u00e7\u00eea.\nEconom\u00eea e pol\u00ectica.\nO Liechtenstein o l'\u00e0 un di r\u00e9diti pro capite ci\u00f9 \u00e2ti do m\u00f3ndo se conscider\u00f2u a parit\u00e6 de pot\u00eare d'ac\u00e0tto. A na\u00e7i\u00f3n a l'\u00e0 svilup\u00f2u 'n f\u00f3rte set\u00f4 finan\u00e7i\u00e2io inta s\u00f2 capit\u00e2le e, scib\u00e9n che into pas\u00f2u o l'\u00eaa conosci\u00fbo c\u00f3mme 'n parad\u00eezo fisc\u00e2le, a-a giorn\u00e2 d'ancheu o no l'\u00e9 ci\u00f9 incl\u00fbzo in nisci\u00f9nn-a l\u00ecsta n\u00e9igra ofi\u00e7i\u00e2 de na\u00e7io\u00ecn no coperat\u00eeve che s\u00f3n 'n parad\u00eezo fisc\u00e2le. Scito\u00f2u inte \u00c0rpi, gr\u00e0\u00e7ie a-e carater\u00ecstiche do s\u00f2 terit\u00f6io o l'\u00e9 'na popol\u00e2re destina\u00e7i\u00f3n tur\u00ecstica pe-i sp\u00f2rt da inv\u00e8rno asc\u00ec.\nO Liechtenstein o l'\u00e9 un di m\u00e9nbri de Na\u00e7io\u00ecn Un\u00eee, do Cons\u00e9ggio d'Eor\u00f6pa e de l'EFTA. Scib\u00e9n ch'o no l'\u00e0 ader\u00eeo a l'Uni\u00f3n Eorop\u00eaa o fa p\u00e0rte s\u00e9gge de l'\u00c0rea Schengen che do Sp\u00e0\u00e7io Econ\u00f2mico Eorop\u00eao. O l'\u00e0 'n'uni\u00f3n dug\u00e2nale e monet\u00e2ia co-a Sv\u00ecsera."}
{"id": "1808", "revid": "12052", "url": "https://lij.wikipedia.org/wiki?curid=1808", "title": "Fransa", "text": "A Fr\u00e0nsa (\"France\" in fran\u00e7\u00e9ize, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica Fran\u00e7\u00e9ize (\"R\u00e9publique fran\u00e7aise\" in fran\u00e7\u00e9ize, pronon\u00e7i\u00f2u ), a l'\u00e9 'n p\u00e0ize de l'Eor\u00f6pa \u00f2cident\u00e2le.\nGi\u00f6graf\u00eea.\nA Fr\u00e0nsa a l'\u00e9 'na na\u00e7i\u00f3n est\u00e9iza in sce ci\u00f9 contin\u00e9nti, es\u00e9ndo form\u00e2 da 'na p\u00e0rte de l'Eor\u00f6pa \u00f2cident\u00e2le e da v\u00e0rri terit\u00f6i d'\u00een g\u00eeo pe-o gl\u00f6bo e, in particol\u00e2, inte Am\u00e9riche e inti \u00f2c\u00e9ani Atl\u00e0ntico, Pac\u00ecfico e Indi\u00e0n. A s\u00f2 \u00e0rea metropolit\u00e0nn-a a s'est\u00e9nde tra o R\u00eano e l'Atl\u00e0ntico e tra o M\u00e2 Mediter\u00e0nio e can\u00e2 da M\u00e0nega e M\u00e2 do N\u00f2rd. I s\u00f2 terit\u00f6i de la da-o m\u00e2 pe c\u00f3ntra s\u00f3n a Guyana Fran\u00e7\u00e9ize, inte l'Am\u00e9rica do S\u00f9d, e \u00eezoe de S\u00e0n P\u00ea e Michel\u00f3n inte l'Atl\u00e0ntico do N\u00f2rd, e Ant\u00eclle fran\u00e7\u00e9ixi e numer\u00f4ze \u00e2tre \u00eezoe in \u00d2ce\u00e0nia e inte l'\u00d2c\u00e9ano Indi\u00e0n. Apr\u00eauvo a-o gr\u00e0n n\u00f9mero de posedim\u00e9nti mar\u00ectimi a na\u00e7i\u00f3n a l'\u00e0 a ci\u00f9 gr\u00f2ssa Z\u00f6na Econ\u00f2mica Esclux\u00eeva do m\u00f3ndo.\nA Fr\u00e0nsa a conf\u00ecnn-a, in Eor\u00f6pa, con B\u00e8lgio, Lusenb\u00f9rgo, German\u00eea, Sv\u00ecsera, Prin\u00e7ip\u00e2to de M\u00f3nego, It\u00e0lia, And\u00f2rra e Sp\u00e0gna e, inte Am\u00e9riche, con P\u00e0ixi B\u00e0sci, Suriname e Brax\u00ee asc\u00ec. Spart\u00eea inte dix\u00e9utto regio\u00ecn, de qu\u00e6 tr\u00e9zze s\u00f3n scito\u00e6 inta s\u00f2 p\u00e0rte metropolit\u00e0nn-a, a l'\u00e0 'n'\u00e0rea de 643.801 km2 e, a-o m\u00e0zzo do 2021, 'na popola\u00e7i\u00f3n de ci\u00f9 de 67 milio\u00ecn de pers\u00f3nn-e. A s\u00f2 capit\u00e2le, \u00f3ltre che \u00e7it\u00e6 ci\u00f9 gr\u00e0nde da na\u00e7i\u00f3n e s\u00f2 c\u00e9ntro econ\u00f2mico e coltur\u00e2le, a l'\u00e9 Par\u00ecggi; e \u00e2tre \u00e7it\u00e6 ci\u00f9 inport\u00e0nti s\u00f3n Mars\u00e9ggia, L\u00econ, Tol\u00f4za, Lille, Bordeaux e N\u00ecssa.\nSt\u00f6ia.\nO mod\u00e8rno terit\u00f6io da Fr\u00e0nsa metropolit\u00e0nn-a, frequent\u00f2u da l'\u00f2mmo sc\u00ecnn-a da-o Paleol\u00ectico, o l'\u00e9 st\u00e6to coloniz\u00f2u da trib\u00f9 c\u00e8ltiche conosci\u00fbe c\u00f3mme G\u00e0lli inte l'et\u00e6 do f\u00e6ro. A civilt\u00e6 rom\u00e0nn-a a l'\u00e0 conquist\u00f2u a z\u00f6na inte l'\u00e0nno 51 pr\u00ecmma de Cr\u00ecsto, f\u00e6to ch'o l'\u00e0 port\u00f2u a-a crea\u00e7i\u00f3n de 'na colt\u00fba g\u00e0llo-rom\u00e0nn-a ch'a l'\u00e0 m\u00ecsso e b\u00e2ze da fut\u00fbra l\u00e9ngoa fran\u00e7\u00e9ize. Depo\u00ee a ch\u00e9ita de l'inp\u00earo o p\u00f2polo germ\u00e0nico di Fr\u00e0nchi o s'\u00e9 stabil\u00eeo chi, cre\u00e0ndo o cosc\u00ec d\u00eeto r\u00e9gno fr\u00e0nco, o qu\u00e6 o diventi\u00e2 o c\u00e9ntro de l'inp\u00earo carol\u00ecngio. O Trat\u00e2to de Verdun de l'843 o l'\u00e0 spart\u00eeo l'inp\u00earo inte tr\u00e6 p\u00e0rte, con qu\u00e9lla ci\u00f9 a pon\u00e9nte ch'a l'\u00e9 divent\u00e2, inte l'\u00e0nno 987, o R\u00e9gno de Fr\u00e0nsa. Inte l'\u00e2ta et\u00e6 do m\u00eazo a Fr\u00e0nsa a l'\u00eaa 'n pot\u00e9nte r\u00e9gno feod\u00e2le ma \u00f2g\u00e8tto de 'na f\u00f3rte decentraliza\u00e7i\u00f3n. Co-o F\u00e9ipo II o pot\u00eare do r\u00e8 o s'\u00e9 b\u00e9n b\u00e9n rinfors\u00f2u, radogi\u00e0ndo l'estensci\u00f3n de t\u00e6re da cor\u00f3nn-a fran\u00e7\u00e9ize e port\u00e0ndo a Fr\u00e0nsa, v\u00e8rso a f\u00ecn do s\u00f2 r\u00e9gno, a divent\u00e2 o ci\u00f9 pot\u00e9nte st\u00e2to d'Eor\u00f6pa. Tra e meit\u00e6 di s\u00e9coli XIV e XV a Fr\u00e0nsa a l'\u00e0 conbat\u00fbo 'na s\u00e9rie de confl\u00ectti din\u00e0stichi co-o R\u00e9gno d'Inghilt\u00e6ra, inte qu\u00e9lla ch'a l'\u00e9 comunem\u00e9nte conosci\u00fba c\u00f3mme a go\u00e6ra di \u00e7\u00e9nt'\u00e0nni, a-a f\u00ecn da qu\u00e6 a s'\u00e9 incomens\u00e2 a svilup\u00e2 'na dist\u00ecnta identit\u00e6 na\u00e7ion\u00e2le fran\u00e7\u00e9ize. Inti \u00e0nni do cosc\u00ec d\u00eeto rinascim\u00e9nto fran\u00e7\u00e9ize, \u00f3ltre che o gr\u00e0nde svil\u00f9ppo de \u00e0rte e da colt\u00fba, gh'\u00e9 st\u00e6to di f\u00f3rti sc\u00f3ntri co-e na\u00e7io\u00ecn control\u00e6 da-a caz\u00e0dda di Asb\u00f9rghi e o l'\u00e9 st\u00e6to costito\u00eeo 'n inp\u00earo coloni\u00e2le glob\u00e2le, o qu\u00e6 a-o s\u00e9colo XX o l'\u00eaa o seg\u00f3ndo ci\u00f9 gr\u00e0nde pe estensci\u00f3n. A seg\u00f3nda meit\u00e6 do s\u00e9colo XVI a l'\u00e9 st\u00e6ta carateriz\u00e2 da v\u00e0rie go\u00e6re civ\u00eeli de st\u00e0npo religi\u00f4zo tra i cat\u00f2lichi e i ugon\u00f2tti, e qu\u00e6 \u00e0n gravem\u00e9nte indebol\u00eeo o r\u00e9gno. A Fr\u00e0nsa a l'\u00e9 divent\u00e2 t\u00f3rna 'na gr\u00e0nde pot\u00e9nsa eorop\u00eaa into s\u00e9colo XVII, co-o r\u00e9gno do Lo\u00eegi XIV e a s\u00f2 vit\u00f6ia inta go\u00e6ra di Tr\u00e9nt'\u00c0nni. A \u00f2gni m\u00f2ddo de pol\u00ectiche econ\u00f2miche inadego\u00e6, de t\u00e0sce sbilanci\u00e6 e numer\u00f4ze go\u00e6re - in particol\u00e2 a bat\u00f2sta pat\u00eea inta go\u00e6ra di s\u00e8tt'\u00e0nni e l'oner\u00f4za partecipa\u00e7i\u00f3n inta go\u00e6ra d'indipend\u00e9nsa americ\u00e0nn-a - \u00e0n pregiudic\u00f2u a stabilit\u00e6 econ\u00f2mica do r\u00e9gno a-a f\u00ecn do s\u00e9colo XVIII. 'Sto f\u00e6to chi o l'\u00e0 port\u00f2u a-o scc\u00e9uppo da rivolu\u00e7i\u00f3n fran\u00e7\u00e9ize inte l'\u00e0nno 1789, co-a ch\u00e9ita de l\"'Ancien R\u00e9gime\" e a stez\u00fba da Diciara\u00e7i\u00f3n di Dir\u00ectti de l'\u00d2mmo, a qu\u00e6 a scinbol\u00e9zza i prin\u00e7\u00ecppi in sc\u00ee qu\u00e6 a l'\u00e9 baz\u00e2 a mod\u00e8rna Rep\u00f9brica Fran\u00e7\u00e9ize.\nA Fr\u00e0nsa, a l'in\u00ec\u00e7io do s\u00e9colo XIX, a l'\u00e9 d\u00f3nca ariv\u00e2 a-o s\u00f2 p\u00f3nto de m\u00e0scima pot\u00e9nsa pol\u00ectica e milit\u00e2re co-e inpr\u00e9ize do Napoli\u00f3n Bonap\u00e0rte e a s\u00f2 conqu\u00ecsta da ci\u00f9 p\u00e0rte de l'Eor\u00f6pa continent\u00e2le, cre\u00e0ndo cosc\u00ec o Pr\u00ecmmo Inp\u00earo fran\u00e7\u00e9ize. A ch\u00e9ita de l'inp\u00earo a l'\u00e0 port\u00f2u a 'n per\u00eeodo de decl\u00ecn relat\u00eevo, co-ina s\u00e9rie de gov\u00e8rni d\u00e9boli sc\u00ecnn-a-a fonda\u00e7i\u00f3n da T\u00e8rsa Rep\u00f9brica depo\u00ee a go\u00e6ra fr\u00e0nco-prusci\u00e0nn-a do 1870. I dec\u00e9nni suces\u00eevi s\u00f3n st\u00e6ti 'n mom\u00e9nto de gr\u00e0nde \u00f2tim\u00ecsmo e svil\u00f9ppo scent\u00ecfico e coltur\u00e2le, \u00f3ltre che de gr\u00e0n rich\u00e9ssa econ\u00f2mica, t\u00e0nto che qu\u00e9llo per\u00eeodo o v\u00eagne aregord\u00f2u co-o n\u00f3mme de \"Belle \u00c9poque\". A Fr\u00e0nsa a l'\u00e9 st\u00e6ta un di magio\u00ee ato\u00ee da Pr\u00ecmma Go\u00e6ra Mondi\u00e2le, da-a qu\u00e6 a n'\u00e9 sciort\u00eea vitoi\u00f4za ma pag\u00e0ndo 'n \u00e2to pr\u00eaxo in v\u00ectte um\u00e2ne e in d\u00e0nni a-a s\u00f2 econom\u00eea. Inta Seg\u00f3nda Go\u00e6ra Mondi\u00e2le a l'\u00eaa unn-a de na\u00e7io\u00ecn Al\u00e6e, ma a l'\u00e9 st\u00e6ta f\u00eeto \u00f2cup\u00e2 da-e pot\u00e9nse de l'\u00c0sse inte l'\u00e0nno 1940. Co-a s\u00f2 libera\u00e7i\u00f3n into 1944, a l'\u00e9 st\u00e6ta cre\u00e2 a cosc\u00ec d\u00eeta Qu\u00e0rta Rep\u00f9brica, a qu\u00e6 a l'\u00e9 per\u00f2 fin\u00eea p\u00f6co t\u00e9npo d\u00f2ppo apr\u00eauvo a-a cr\u00eexi caxon\u00e2 da go\u00e6ra alger\u00ecnn-a. In qu\u00e9lli \u00e0nni a l'\u00e9 st\u00e6ta d\u00f3nca instito\u00eea, da-o Charles de Gaulle inte l'\u00e0nno 1958, l'ato\u00e2le Qu\u00ecnta Rep\u00f9brica. Ins\u00e9mme a l'Alger\u00eea, a ci\u00f9 p\u00e0rte de col\u00f2nie fran\u00e7\u00e9ixi a l'\u00e0 diciar\u00f2u a s\u00f2 indipend\u00e9nsa inti \u00e0nni '60, scib\u00e9n che, in gener\u00e2le, 'ste na\u00e7io\u00ecn chi \u00e0n di str\u00e9iti lig\u00e0mmi econ\u00f2michi e milit\u00e2ri co-a Fr\u00e0nsa anc\u00f3n a-a giorn\u00e2 d'ancheu.\nEconom\u00eea e pol\u00ectica.\nA Fr\u00e0nsa a l'\u00e0 'na st\u00f6ia secol\u00e2 de c\u00e9ntro glob\u00e2le de \u00e0rte, da sc\u00e9nsa e da filozof\u00eea. A l'\u00e9 a qu\u00ecnta na\u00e7i\u00f3n con ci\u00f9 l\u00eaughi diciar\u00e6 patrim\u00f2nio de l'umanit\u00e6 da l'UNESCO e, a-o 2018, a l'\u00eaa a ci\u00f9 popol\u00e2re destina\u00e7i\u00f3n tur\u00ecstica do m\u00f3ndo, con l'ar\u00eevo de 89 milio\u00ecn de vixitato\u00ee interna\u00e7ion\u00e2li. A l'\u00e9 'n p\u00e0ize svilup\u00f2u co-a s\u00e8tima econom\u00eea ci\u00f9 gr\u00e0nde pe PIL nomin\u00e2le e a n\u00f6na pe PIL conscider\u00f2u a parit\u00e6 de pot\u00eare d'ac\u00e0tto. Pe de ci\u00f9, a rich\u00e9ssa agreg\u00e2 de s\u00f2 fam\u00ecgge a l'\u00e9 a qu\u00e0rta ci\u00f9 \u00e2ta in asol\u00fbto. A l'\u00e0 'n b\u00f3n liv\u00e9llo de educa\u00e7i\u00f3n, ascist\u00e9nsa sanit\u00e2ia, aspetat\u00eeva de v\u00ectta e svil\u00f9ppo um\u00e2no in gener\u00e2le.\nA Fr\u00e0nsa a l'\u00e9 anc\u00f3n 'na gr\u00e0nde pot\u00e9nsa da-o p\u00f3nto de v\u00ecsta di af\u00e2ri interna\u00e7ion\u00e2li apr\u00eauvo a-a s\u00f2 poxi\u00e7i\u00f3n de un di \u00e7\u00ecnque m\u00e9nbri perman\u00e9nti do Cons\u00e9ggio de Segu\u00e9ssa de Na\u00e7io\u00ecn Un\u00eee e de p\u00e0ize dot\u00f2u de \u00e0rme nucle\u00e2ri. A l'\u00e9 un di m\u00e9nbri fondato\u00ee, \u00f3ltre che tra i ci\u00f9 inflo\u00e9nti, de l'Uni\u00f3n Eorop\u00eaa e de l'Eoroz\u00f6na, pe de ci\u00f9 a fa p\u00e0rte do G7, da NATO, de l'OECD e de \"La Francophonie\"."}
{"id": "1809", "revid": "12052", "url": "https://lij.wikipedia.org/wiki?curid=1809", "title": "M\u00e2ta", "text": "M\u00e2ta (\"Malta\" in malt\u00e9ize e in ingl\u00e9ize, pronon\u00e7i\u00f2u rispetivam\u00e9nte e ), conosci\u00fba ofi\u00e7ialm\u00e9nte c\u00f3mme Rep\u00f9brica de M\u00e2ta (\"Repubblika ta' Malta\" in malt\u00e9ize, \"Republic of Malta\" in ingl\u00e9ize), a l'\u00e9 'n p\u00e0ize de l'Eor\u00f6pa do s\u00f9d.\nGi\u00f6graf\u00eea.\nM\u00e2ta a l'\u00e9 form\u00e2 da 'n ar\u00e7ip\u00e9lago scito\u00f2u a-o c\u00e9ntro do M\u00e2 Mediter\u00e0nio, inta regi\u00f3n de l'Eor\u00f6pa do s\u00f9d. A se tr\u00eauva ci\u00f9 \u00f2 m\u00eano 80 km a s\u00f9d de l'\u00eezoa da Sic\u00eclia, 284 km a lev\u00e0nte da-e c\u00f2ste da Tunix\u00eea e 333 km a n\u00f2rd da L\u00ecbia. Co-ina popola\u00e7i\u00f3n de 516.000 abit\u00e0nti e 'n'\u00e0rea de 316 km2 a l'\u00e9 a d\u00eaxima na\u00e7i\u00f3n ci\u00f9 pic\u00ecnn-a pe estensci\u00f3n e a qu\u00e0rta co-a ci\u00f9 \u00e2ta denscit\u00e6 de popola\u00e7i\u00f3n a-o m\u00f3ndo.\nA s\u00f2 capit\u00e2le a l'\u00e9 A Val\u00e9tta, a qu\u00e6 a l'\u00e9 a \u00e7it\u00e6 capit\u00e2le ci\u00f9 pic\u00ecnn-a tra qu\u00e9lle di p\u00e0ixi de l'Uni\u00f3n Eorop\u00eaa s\u00e9gge pe \u00e0rea che pe popola\u00e7i\u00f3n. A \u00f2gni m\u00f2ddo a l'\u00e0 'n'est\u00e9iza \u00e0rea metropolit\u00e0nn-a che, seg\u00f3ndo i d\u00e6ti de l'Eurostat do 2020, a crov\u00eeva l'\u00eezoa intr\u00eaga, pe 'na popola\u00e7i\u00f3n de 480.134 pers\u00f3nn-e. Def\u00e6ti, pe-e Na\u00e7io\u00ecn Un\u00eee, l'ESPON e a Comisci\u00f3n Eorop\u00eaa, l'\u00eezoa a peu \u00ease conscider\u00e2 c\u00f3mme 'n'\u00f9nica regi\u00f3n urb\u00e2na, t\u00e0nto che de sp\u00e9sso a l'\u00e9 indic\u00e2 c\u00f3mme 'na \u00e7it\u00e6-st\u00e2to. Ins\u00e9mme a C\u00eepro a l'\u00e9 un di do\u00ee st\u00e2ti-\u00eezoa scito\u00e6 into Mediter\u00e0nio.\nA popola\u00e7i\u00f3n de l'\u00eezoa a l'\u00e9 de l\u00f3ngo st\u00e6ta de religi\u00f3n cresti\u00e0nn-a, e, scib\u00e9n ch'o l'\u00e9 prob\u00e0bile che inti s\u00e9coli do dom\u00ecnio \u00e0rabo a ci\u00f9 p\u00e0rte di abit\u00e0nti a l'\u00eaa de religi\u00f3n mosulm\u00e0nn-a, inte 'sto per\u00eeodo chi e \u00e2tre confescio\u00ecn vegn\u00eevan toler\u00e6. D'ancheu, o catolic\u00eaximo o l'\u00e9 st\u00e6to diciar\u00f2u religi\u00f3n de st\u00e2to, co-a Costitu\u00e7i\u00f3n de M\u00e2ta che a \u00f2gni m\u00f2ddo a tut\u00eala a libert\u00e6 de consc\u00e9nsa e de religi\u00f3n. E l\u00e9ngoe ofi\u00e7i\u00e6 s\u00f3n o malt\u00e9ize e l'ingl\u00e9ize; pe de ci\u00f9 gh'\u00e9 'na \u00e7\u00e8rta difuxi\u00f3n de l'itali\u00e0n asc\u00ec.\nSt\u00f6ia.\nInte l'ar\u00e7ip\u00e9lago malt\u00e9ize a l'\u00e9 testimoni\u00e2 a prez\u00e9nsa de l'\u00f2mmo sc\u00ecnn-a da l'\u00e0nno 5.900 pr\u00ecmma de Cr\u00ecsto. Def\u00e6ti a s\u00f2 poxi\u00e7i\u00f3n a-o c\u00e9ntro do Mediter\u00e0nio a l'\u00e0 f\u00e6to sc\u00eee che l'\u00eezoa a l'\u00e0gge 'na grand\u00ecscima inport\u00e0nsa strat\u00e9gica a liv\u00e9llo nav\u00e2le, rax\u00f3n pi-\u00e2 qu\u00e6 o s\u00f2 dom\u00ecnio o l'\u00e9 st\u00e6to cont\u00e9izo da 'n gr\u00e0n n\u00f9mero de st\u00e2ti. Inte l'\u00f3rdine, M\u00e2ta a l'\u00e9 st\u00e6ta control\u00e2 da Fen\u00eccci, ant\u00eeghi Gr\u00eaghi, Cartagin\u00e9ixi, Rom\u00e9n, \u00c0rabi, Norm\u00e0nni, Aragon\u00e9ixi, Cavag\u00eai de S\u00e0n Z\u00e2ne, Fran\u00e7\u00e9ixi e Ingl\u00e9ixi, con ciasched\u00f9n de 'sti p\u00f2poli chi che in qu\u00e0rche m\u00f2ddo a l'\u00e0 infloens\u00f2u e model\u00f2u a milen\u00e2ia identit\u00e6 coltur\u00e2le da na\u00e7i\u00f3n.\nInte l'\u00e0nno 1813, a sovranit\u00e6 in sce l'\u00eezoa a l'\u00e9 pas\u00e2 a-i ingl\u00e9ixi, da-i qu\u00e6 a l'\u00e9 st\u00e6ta d\u00eauvi\u00e2 sorviat\u00f9tto c\u00f3mme b\u00e2ze nav\u00e2le e de com\u00e0ndo pi-\u00e2 pr\u00f2pia \"Mediterranean Fleet\". Asedi\u00e2 da-e pot\u00e9nse da l'\u00c0sse inta Seg\u00f3nda Go\u00e6ra Mondi\u00e2le, a l'\u00e9 st\u00e6ta 'n c\u00e9ntro cru\u00e7i\u00e2le pe-e \u00f2pera\u00e7io\u00ecn di Al\u00e6e inte l'\u00c0frica do N\u00f2rd e into Mediter\u00e0nio. Fin\u00eea a go\u00e6ra, into 1964, o parlam\u00e9nto do R\u00e9gno Un\u00eeo o l'\u00e0 aprov\u00f2u l'\u00e0tto de indipend\u00e9nsa de l'\u00eezoa, a qu\u00e6 a l'\u00e9 d\u00f3nca divent\u00e2 'na na\u00e7i\u00f3n indipend\u00e9nte co-o n\u00f3mme de St\u00e2to de M\u00e2ta e con l'Elizab\u00e9tta II c\u00f3mme s\u00f2 c\u00e0ppo de st\u00e2to. Da-o 1974 a na\u00e7i\u00f3n a s'\u00e9 a-a f\u00ecn trasform\u00e2 inte 'na rep\u00f9brica parlament\u00e2re.\nEconom\u00eea e pol\u00ectica.\nM\u00e2ta a l'\u00e9 'na popol\u00e2re destina\u00e7i\u00f3n tur\u00ecstica apr\u00eauvo a-o s\u00f2 cl\u00ecmma c\u00e2do, a-i v\u00e0rri l\u00eaughi de dem\u00f4a e a-i s\u00f2 monum\u00e9nti st\u00f2richi, incl\u00fbxi tr\u00e9i sc\u00eeti diciar\u00e6 patrim\u00f2nio de l'umanit\u00e6 da l'UNESCO: l\"'Hypogeum\" de \u0126al Saflieni, a \u00e7it\u00e6 da Val\u00e9tta e i s\u00e8tte t\u00e9npi megal\u00ectichi de l'\u00eezoa, tra i qu\u00e6 gh'\u00e9 \u00e7\u00e8rte de ci\u00f9 ant\u00eeghe strut\u00fbe do m\u00f3ndo anc\u00f3n in p\u00ea.\nA na\u00e7i\u00f3n a l'\u00e9, sc\u00ecnn-a da-a s\u00f2 indipend\u00e9nsa, un di m\u00e9nbri do Commonwealth e de Na\u00e7io\u00ecn Un\u00eee e, inte l'\u00e0nno 2004, a l'\u00e9 intr\u00e2 inte l'Uni\u00f3n Eorop\u00eaa. Da-o 2008 a l'\u00e0 adot\u00f2u l'\u00e9oro, intr\u00e0ndo d\u00f3nca inte l'Eoroz\u00f6na asc\u00ec."}
{"id": "1810", "revid": "1211", "url": "https://lij.wikipedia.org/wiki?curid=1810", "title": "Portogallo", "text": "O Portog\u00e0llo (\"Portugal\" in portogh\u00e9ize), conosci\u00fbo ofi\u00e7ialm\u00e9nte c\u00f3mme Rep\u00f9brica Portogh\u00e9ize (\"Rep\u00fablica Portuguesa\" in portogh\u00e9ize, pronon\u00e7i\u00f2u ), o l'\u00e9 'n p\u00e0ize de l'Eor\u00f6pa s\u00f9d-\u00f2cident\u00e2le.\nGi\u00f6graf\u00eea.\nO Portog\u00e0llo o se tr\u00eauva prin\u00e7ipalm\u00e9nte inta pen\u00eezoa ib\u00e9rica, a l'estremit\u00e6 s\u00f9d-\u00f2cident\u00e2le do contin\u00e9nte, ma o l'incl\u00f9dde \u00e0nche i terit\u00f6i de \u00cezoe Az\u00f2rre e de Madeira inte l'\u00d2c\u00e9ano Atl\u00e0ntico. A s\u00f2 p\u00e0rte de t\u00e6raf\u00e8rma a conf\u00ecnn-a co-a Sp\u00e0gna a n\u00f2rd e a pon\u00e9nte, a s\u00f9d e a lev\u00e0nte o l'\u00e9 pe c\u00f3ntra afaci\u00f2u in sci\u00f4 m\u00e2. I do\u00ee ar\u00e7ip\u00e9laghi \u00f2ce\u00e0nichi form\u00e0n de regio\u00ecn out\u00f2nome co-in pr\u00f2pio gov\u00e8rno region\u00e2le. A l\u00e9ngoa ofi\u00e7i\u00e2 a l'\u00e9 o portogh\u00e9ize m\u00e9ntre o mirand\u00e9ize o l'\u00e9 riconosci\u00fbo c\u00f3mme l\u00e9ngoa minorit\u00e2ia.\nA capit\u00e2le do Portog\u00e0llo, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Lisb\u00f3nn-a, e \u00e2tre \u00e7it\u00e6 ci\u00f9 gr\u00e9nde s\u00f3n, inte l'\u00f3rdine, Oporto, Vila Nova de Gaia, Amadora, Braga e Funchal.\nSt\u00f6ia.\nO Portog\u00e0llo o l'\u00e9 a na\u00e7i\u00f3n ib\u00e9rica che da ci\u00f9 t\u00e9npo a l'\u00e9 indipend\u00e9nte, \u00f3ltre che unn-a de ci\u00f9 ant\u00eeghe de l'Eor\u00f6pa asc\u00ec. O s\u00f2 terit\u00f6io o l'\u00e9 st\u00e6to de l\u00f3ngo frequent\u00f2u da l'\u00f2mmo e, sc\u00ecnn-a da-a preist\u00f6ia, o l'\u00e0 v\u00ecsto numer\u00f4ze invaxo\u00ecn. Inte l'\u00f3rdine, into mod\u00e8rno terit\u00f6io portogh\u00e9ize, ghe st\u00e2va g\u00e9nte pre-c\u00e8ltiche e c\u00e8ltiche, i Fen\u00eccci, i ant\u00eeghi Gr\u00eaghi e i cartagin\u00e9ixi. A z\u00f6na a l'\u00e9 st\u00e6ta d\u00f3nca \u00f2cup\u00e2 da-i rom\u00e9n e, depo\u00ee a ch\u00e9ita de l'inp\u00earo, da p\u00f2poli germ\u00e0nichi c\u00f3mme Su\u00eavi e Vixig\u00f6ti. Con l'invax\u00f3n da pen\u00eezoa ib\u00e9rica da p\u00e0rte di M\u00f6i, a ci\u00f9 p\u00e0rte do s\u00f2 terit\u00f6io o l'\u00e9 fin\u00eeo inti dom\u00ecnni de Al-Andalus. O st\u00e2to sovr\u00e0n do Portog\u00e0llo o l'\u00e9 st\u00e6to fond\u00f2u inti pr\u00ecmmi \u00e0nni da l\u00f3nga controfens\u00eeva cresti\u00e0nn-a pas\u00e2 a-a st\u00f6ia co-o n\u00f3mme de \"Reconquista\". Cre\u00e2 inte l'\u00e0nno 868, a na\u00e7i\u00f3n portogh\u00e9ize a l'\u00e0 aoment\u00f2u a s\u00f2 inport\u00e0nsa co-a vit\u00f6ia inta bat\u00e0ggia de S\u00e3o Mamede do 1128 pe p\u00f6i ariv\u00e2, depo\u00ee a bat\u00e0ggia de Ourique do 1139, a-a proclama\u00e7i\u00f3n da n\u00e0scita do R\u00e9gno do Portog\u00e0llo. Pe de ci\u00f9, inte l'\u00e0nno 1143, co-o trat\u00e2to de Zamora o l'\u00e9 st\u00e6to riconosci\u00fbo ofi\u00e7ialm\u00e9nte c\u00f3mme p\u00e0ize indipend\u00e9nte da-o R\u00e9gno de Le\u00f3n asc\u00ec.\nTra i s\u00e9coli XV e XVI o Portog\u00e0llo o l'\u00e0 cre\u00f2u o pr\u00ecmmo inp\u00earo comerci\u00e2le e mar\u00ectimo glob\u00e2le, divent\u00e0ndo unn-a de ci\u00f9 inport\u00e0nti pot\u00e9nse econ\u00f2miche, pol\u00ectiche e milit\u00e2ri do m\u00f3ndo. Inte 'sti \u00e0nni chi, comunem\u00e9nte conosci\u00fbi co-o n\u00f3mme de \"et\u00e6 de scov\u00e8rte\" i navegato\u00ee portogh\u00e9ixi \u00e0n espolor\u00f2u i m\u00e2, ariv\u00e0ndo pi-\u00e2 pr\u00ecmma v\u00f2tta into mod\u00e8rno Brax\u00ee inte l'\u00e0nno 1500. In qu\u00e9sto per\u00eeodo o Portog\u00e0llo o l'av\u00e8iva o monop\u00f2lio do com\u00e8rcio de sp\u00e9\u00e7ie e o s'\u00eaa spart\u00eeo o dom\u00ecnio glob\u00e2le co-o r\u00e9gno de Cast\u00ecggia, espand\u00e9ndose f\u00eeto in \u00c0zia asc\u00ec. A \u00f2gni m\u00f2ddo di f\u00e6ti c\u00f3mme o teram\u00f2tto de Lisb\u00f3nn-a do 1755, l'\u00f2cupa\u00e7i\u00f3n do p\u00e0ize inti \u00e0nni de go\u00e6re napoli\u00f2niche e l'indipend\u00e9nsa do Brax\u00ee into 1822 \u00e0n b\u00e9n b\u00e9n amerm\u00f2u a s\u00f2 rich\u00e9ssa. Pe de ci\u00f9, tra o 1828 e o 1834, gh'\u00e9 st\u00e6ta 'na go\u00e6ra civ\u00eele tra liber\u00e2li e conservato\u00ee in sci\u00e2 decix\u00f3n de tegn\u00ee a monarch\u00eea, a-a f\u00ecn do t\u00f9tto abol\u00eea co-a rivolu\u00e7i\u00f3n do 1910. A l'\u00e9 d\u00f3nca nasci\u00fba a Pr\u00ecmma Rep\u00f9brica Portogh\u00e9ize ma, apr\u00eauvo a-a s\u00f2 debol\u00e9ssa pol\u00ectica, a l'\u00e9 st\u00e6ta f\u00eeto sostito\u00eea da-o reg\u00ecmme outorit\u00e2io do cosc\u00ec d\u00eeto \"Estado Novo\". A democra\u00e7\u00eea a l'\u00e9 st\u00e6ta ricostito\u00eea co-a cosc\u00ec d\u00eeta rivolu\u00e7i\u00f3n di gan\u00e9ufani do 1974 e co-a f\u00ecn da go\u00e6ra coloni\u00e2le portogh\u00e9ize, a qu\u00e6 a l'\u00e0 port\u00f2u p\u00f6co d\u00f2ppo a l'indipend\u00e9nsa da ci\u00f9 p\u00e0rte de \u00f9rtime col\u00f2nie anc\u00f3n s\u00f3tt'a-o contr\u00f2llo do p\u00e0ize ib\u00e9rico. Inte l'\u00e0nno 1999, co-o pas\u00e0ggio de Macau a-a C\u00ecnn-a, gh'\u00e9 st\u00e6ta a f\u00ecn de qu\u00e9llo ch'o l'\u00e9 conscider\u00f2u o ci\u00f9 l\u00f3ngo inp\u00earo coloni\u00e2le da st\u00f6ia.\nEconom\u00eea e pol\u00ectica.\nO Portog\u00e0llo o l'\u00e0 lasci\u00f2u 'n'inport\u00e0nte inflo\u00e9nsa coltur\u00e2le, architet\u00f2nica e lengo\u00ecstica d'in g\u00eeo pe-o m\u00f3ndo, con ci\u00f9 \u00f2 m\u00eano 250 milio\u00ecn de pers\u00f3nn-e che d'ancheu p\u00e0rlan o portogh\u00e9ize. A na\u00e7i\u00f3n a l'\u00e9 'n p\u00e0ize svilup\u00f2u co-\u00een'econom\u00eea avans\u00e2 e 'n'\u00e2ta qualit\u00e6 de v\u00ectta, pe de ci\u00f9 a l'\u00e0 'n b\u00f3n liv\u00e9llo de libert\u00e6 civ\u00eeli, de st\u00e0npa, de informa\u00e7i\u00f3n e de democra\u00e7\u00eea, p\u00e2xe e svil\u00f9ppo um\u00e2no in gener\u00e2le.\nO Portog\u00e0llo o l'\u00e9 un di m\u00e9nbri de Na\u00e7io\u00ecn Un\u00eee, de l'Uni\u00f3n Eorop\u00eaa, de l'\u00c0rea Schengen e do Cons\u00e9ggio d'Eor\u00f6pa; o l'\u00e9 tra i m\u00e9nbri fondato\u00ee da NATO, de l'Eoroz\u00f6na, de l'OECD e da Comunit\u00e6 di P\u00e0ixi de L\u00e9ngoa Portogh\u00e9ize."}
{"id": "1811", "revid": "12052", "url": "https://lij.wikipedia.org/wiki?curid=1811", "title": "Romania", "text": "A Roman\u00eea (\"Rom\u00e2nia\" in rom\u00eano, pronon\u00e7i\u00f2u ) a l'\u00e9 'n p\u00e0ize de l'Eor\u00f6pa ch'o se tr\u00eauva a-a crox\u00eaa tra e p\u00e0rte centr\u00e2le, \u00f2rient\u00e2le e s\u00f9d-\u00f2rient\u00e2le do contin\u00e9nte.\nGi\u00f6graf\u00eea.\nA Roman\u00eea a conf\u00ecnn-a co-a Bulgar\u00eea a s\u00f9d, l'Ucra\u00ecnn-a a n\u00f2rd, l'Ungher\u00eea a pon\u00e9nte, a S\u00e8rbia a s\u00f9d-\u00f2vest, a Mold\u00e0via a lev\u00e0nte e a l'\u00e9 bagn\u00e2 da-o M\u00e2 N\u00e9igro a s\u00f9d-\u00e8st. O terit\u00f6io rom\u00eano o l'\u00e0 'n cl\u00ecmma sorviat\u00f9tto de t\u00eepo tenpi\u00f2u-continent\u00e2le, 'n'\u00e0rea tot\u00e2le de 238,397 km2 e 'na popola\u00e7i\u00f3n de ci\u00f9 \u00f2 m\u00eano 19 milio\u00ecn de pers\u00f3nn-e. A l'\u00e9 d\u00f3nca o doz\u00e9n p\u00e0ize ci\u00f9 gr\u00e0nde e o s\u00e8sto ci\u00f9 popol\u00f4zo tra qu\u00e9lli che fan p\u00e0rte de l'Uni\u00f3n Eorop\u00eaa. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Bucarest (\"Bucure\u0219ti\"); e \u00e2tre \u00e7it\u00e6 ci\u00f9 gr\u00e9nde s\u00f3n Ia\u0219i, Cluj-Napoca, Timi\u0219oara, Constan\u021ba, Craiova, Bra\u0219ov e Gala\u021bi.\nO seg\u00f3ndo sci\u00f9mme ci\u00f9 l\u00f3ngo do contin\u00e9nte, o Dan\u00f9bio, o n\u00e0sce inta for\u00e8sta n\u00e9igra, in Germ\u00e0nia, e, depo\u00ee av\u00e9i atravers\u00f2u l'Eor\u00f6pa pe 2.857 km, o sci\u00f2rte into M\u00e2 N\u00e9igro in terit\u00f6io rom\u00eano, d\u00f3nde o f\u00f3rma 'n l\u00e0rgo d\u00e8lta. Inti M\u00f3nti Carp\u00e0\u00e7\u00e7i, i qu\u00e6 atrav\u00e8rsan o p\u00e0ize da n\u00f2rd a s\u00f9d-\u00f2vest, o se tr\u00eauva o M\u00f3nte Moldoveanu che, co-i s\u00f2 2.544 m\u00eatri, o l'\u00e9 o p\u00f3nto ci\u00f9 \u00e2to da Roman\u00eea.\nSt\u00f6ia.\nA Roman\u00eea a s'\u00e9 form\u00e2 into 1859 apr\u00eauvo a l'uni\u00f3n person\u00e2 di do\u00ee prin\u00e7ip\u00e2ti de Mold\u00e0via e de Val\u00e0cchia. O n\u00eauvo st\u00e2to, ciam\u00f2u ofi\u00e7ialm\u00e9nte Roman\u00eea a part\u00ee da-o 1866, o l'\u00e0 goagn\u00f2u l'indipend\u00e9nsa da l'Inp\u00earo \u00f2tom\u00e0n into 1877. Inta Pr\u00ecmma Go\u00e6ra Mondi\u00e2le, do\u00ee \u00e0nni depo\u00ee a diciara\u00e7i\u00f3n de neotralit\u00e6 do 1914, a Roman\u00eea a l'\u00e0 dec\u00eezo de intr\u00e2 in go\u00e6ra ins\u00e9mme a-a Tripl\u00eexe Int\u00e9iza. D\u00e6ta a vit\u00f6ia in qu\u00e9lla go\u00e6ra Buc\u00f2vina, Besar\u00e0bia, Transilvan\u00eea e p\u00e0rte de Ban\u00e2to, Cri\u0219ana e Maramure\u0219 s\u00f3n divent\u00e6 p\u00e0rte do R\u00e9gno de Roman\u00eea.\nInto z\u00f9gno-ag\u00f3sto do 1940, c\u00f3mme consego\u00e9nsa do P\u00e0tto Molotov-Ribbentrop e do Seg\u00f3ndo arbitr\u00f2u de Vi\u00e9nna, a Roman\u00eea a l'\u00e9 st\u00e6ta costr\u00e9ita a c\u00eade a Besar\u00e0bia e a Buc\u00f2vina setentrion\u00e2le a l'Uni\u00f3n Sovi\u00e9tica e a Transilvan\u00eea do N\u00f2rd a l'Ungher\u00eea. Into m\u00e9ize de nov\u00e9nbre de qu\u00e9llo \u00e0nno, a Roman\u00eea a l'\u00e0 sotoscr\u00eeto o P\u00e0tto Tripart\u00eeo e, d\u00f3nca, into z\u00f9gno do 1941 a l'\u00e9 intr\u00e2 inta Seg\u00f3nda Go\u00e6ra Mondi\u00e2le co-e pot\u00e9nse de l'\u00c0sse, conbatt\u00e9ndo c\u00f3ntra l'Uni\u00f3n Sovi\u00e9tica sc\u00ecnn-a l'ag\u00f3sto do 1944, qu\u00e0nde a l'\u00e9 pas\u00e2 co-i Ale\u00e6, ricuper\u00e0ndo o contr\u00f2llo da Transilvan\u00eea do N\u00f2rd asc\u00ec. Depo\u00ee a go\u00e6ra, apr\u00eauvo a l'\u00f2cupa\u00e7i\u00f3n de l'Arm\u00e2 R\u00f3ssa, a Roman\u00eea a l'\u00e9 divent\u00e2 'na rep\u00f9brica social\u00ecsta e un di m\u00e9nbri do P\u00e0tto de Vars\u00e0via. Co-a rivolu\u00e7i\u00f3n do 1989 a na\u00e7i\u00f3n a l'\u00e0 incomens\u00f2u a s\u00f2 tranxi\u00e7i\u00f3n v\u00e8rso a democra\u00e7\u00eea e 'n'econom\u00eea de merc\u00f2u.\nEconom\u00eea e pol\u00ectica.\nA Romania a l'\u00e9 'n p\u00e0ize in v\u00eea de svil\u00f9ppo co-\u00een'econom\u00eea a \u00e2to r\u00e9dito, a-o 49\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no. A s\u00f2 econom\u00eea a l'\u00e9 a 47\u00b0 ci\u00f9 gr\u00e0nde do m\u00f3ndo pe PIL nomin\u00e2le. A na\u00e7i\u00f3n a l'\u00e0 av\u00fbo 'na l\u00e8sta cresci\u00e0nsa econ\u00f2mica inti \u00e0nni 2000, co-a s\u00f2 econom\u00eea che a-a giorn\u00e2 d'ancheu a l'\u00e9 baz\u00e2 sorviat\u00f9tto in sc\u00ee serv\u00ec\u00e7\u00e7i. Pe de ci\u00f9, a l'\u00e9 'n inport\u00e0nte produt\u00f4 de machin\u00e2i e energ\u00eea el\u00e9trica pe m\u00eazo de inpr\u00e9ize c\u00f3mme Dacia e OMV Petrom.\nA Romania a l'\u00e9 p\u00e0rte de Na\u00e7io\u00ecn Un\u00eee sc\u00ecnn-a da-o 1955, da NATO da-o 2004 e de l'Uni\u00f3n Eorop\u00eaa a part\u00ee da-o 2007. A ci\u00f9 p\u00e0rte da popola\u00e7i\u00f3n da na\u00e7i\u00f3n a l'\u00e9 d'etn\u00eea rom\u00eana, de religi\u00f3n ortod\u00f2ssa e a p\u00e0rla o rom\u00eano, 'na l\u00e9ngoa rom\u00e0nsa."}
{"id": "1812", "revid": "12052", "url": "https://lij.wikipedia.org/wiki?curid=1812", "title": "Spagna", "text": "A Sp\u00e0gna (\"Espa\u00f1a\" in spagn\u00f2llo, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme R\u00e9gno de Sp\u00e0gna (\"Reino de Espa\u00f1a\" in spagn\u00f2llo), a l'\u00e9 'n p\u00e0ize de l'Eor\u00f6pa s\u00f9d-\u00f2cident\u00e2le.\nGi\u00f6graf\u00eea.\nO terit\u00f6io spagn\u00f2llo o l'\u00e9 scito\u00f2u pi-\u00e2 ci\u00f9 p\u00e0rte inta pen\u00eezoa ib\u00e9rica ma o l'incl\u00f9dde \u00e0nche e \u00cezoe Cana\u00eee, inte l'\u00d2c\u00e9ano Atl\u00e0ntico, e \u00cezoe Bale\u00e2ri into M\u00e2 Mediter\u00e0nio, e \u00e7it\u00e6 de Ceuta e Melilla e 'na s\u00e9rie de \u00e2tre t\u00e6re ci\u00f9 pic\u00ecnn-e spantegh\u00e6 l\u00f3ngo a c\u00f2sta do Mar\u00f2cco in sci\u00f4 M\u00e2 de Albor\u00e1n. A p\u00e0rte ter\u00e8stre da Sp\u00e0gna a conf\u00ecnn-a con Gibilt\u00e6ra a s\u00f9d, co-a Fr\u00e0nsa e And\u00f2rra a n\u00f2rd e co-o Portog\u00e0llo a pon\u00e9nte. Pe de ci\u00f9, a lev\u00e0nte e a s\u00f9d a l'\u00e9 bagn\u00e2 da-o M\u00e2 Mediter\u00e0nio, a n\u00f2rd da-o G\u00f3rfo de Bisc\u00e0ggia e a pon\u00e9nte da l'\u00d2c\u00e9ano Atl\u00e0ntico.\nA Sp\u00e0gna a l'\u00e0 'n'\u00e0rea de 505.990 km2, a ci\u00f9 gr\u00e0nde tra i p\u00e0ixi de l'Eor\u00f6pa do s\u00f9d e a seg\u00f3nda inte l'Eor\u00f6pa \u00f2cident\u00e2le e tra e na\u00e7io\u00ecn inte l'Uni\u00f3n Eorop\u00eaa; a qu\u00e0rta ci\u00f9 gr\u00f2ssa do contin\u00e9nte in asol\u00fbto. Co-ina popola\u00e7i\u00f3n de ci\u00f9 \u00f2 m\u00eano 47,4 milio\u00ecn de abit\u00e0nti, a Sp\u00e0gna a l'\u00e9 a s\u00e8sta na\u00e7i\u00f3n ci\u00f9 popol\u00f4zo de l'Eor\u00f6pa e qu\u00e0rta tra qu\u00e9lle inte l'Uni\u00f3n Eorop\u00eaa. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Madr\u00ecd, e \u00e2tre \u00e7it\u00e6 ci\u00f9 gr\u00e9nde s\u00f3n Bar\u00e7el\u00f3nn-a, Val\u00e9n\u00e7ia, Sev\u00ecggia, Zarag\u00f2za, M\u00e0laga, Murcia, P\u00e0rma de Mai\u00f2rca, Las Palmas e Bilbao.\nSt\u00f6ia.\nA prez\u00e9nsa de l'\u00f2mmo inta pen\u00eezoa ib\u00e9rica a l'\u00e9 b\u00e9n b\u00e9n ant\u00eega, co-e pr\u00ecmme testimoni\u00e0nse da l'ar\u00eevo de l'\u00f2mmo mod\u00e8rno inta z\u00f6na che rem\u00f3ntan a ci\u00f9 \u00f2 m\u00eano 42.000 \u00e0nni fa. Tra e pr\u00ecmme colt\u00fbe a svilup\u00e2se inte l'\u00e0rea gh'\u00e9 st\u00e6te qu\u00e9lle de 'na s\u00e9rie de p\u00f2poli pre-rom\u00e9n c\u00f3mme i C\u00e8lti, i Ib\u00eari, i Celt\u00ecberi, i Vasco\u00ecn e i Turdet\u00e2ni. Inti s\u00e9coli d\u00f2ppo s\u00f3n ariv\u00e6 de g\u00e9nte da-o m\u00e2, c\u00f3mme i Fen\u00eccci e i ant\u00eeghi Gr\u00eaghi, i qu\u00e6 se s\u00f3n stabil\u00eei in de col\u00f2nie comerci\u00e2li l\u00f3ngo e c\u00f2ste spagn\u00f2lle. Ci\u00f9 t\u00e0rdi o dom\u00ecnio in sc\u00ea r\u00eeve in sci\u00f4 M\u00e2 Mediter\u00e0nio o l'\u00e9 pas\u00f2u a-i cartagin\u00e9ixi, i qu\u00e6, a \u00f2gni m\u00f2ddo, s\u00f3n ariesc\u00eei a conserv\u00e2ne o contr\u00f2llo s\u00f4lo pe 'n c\u00f9rto per\u00eeodo. Da l'\u00e0nno 218 pr\u00ecmma de Cr\u00ecsto a l'\u00e9 incomens\u00e2 a coloniza\u00e7i\u00f3n rom\u00e0nn-a de l'\u00e0rea e, con l'ece\u00e7i\u00f3n da p\u00e0rte afaci\u00e2 in sce l'\u00d2c\u00e9ano Atl\u00e0ntico, t\u00f9tta a pen\u00eezoa a l'\u00e9 f\u00eeto pas\u00e2 s\u00f3tt'a-o s\u00f2 dom\u00ecnio. Pe l'\u00e0nno 206 pr\u00ecmma de Cr\u00ecsto i cartagin\u00e9ixi s\u00f3n st\u00e6ti do t\u00f9tto scaci\u00e6 da-a regi\u00f3n, div\u00eeza d\u00f3nca inte d\u00f4e prov\u00ecnse de \"Hispania Ulterior\" e \"Hispania Citerior\". I rom\u00e9n \u00e0n lasci\u00f2u chi 'n'inport\u00e0nte eredit\u00e6, c\u00f3mme a l\u00e9ngoa, a religi\u00f3n, e l\u00e9zze e-e institu\u00e7io\u00ecn polit\u00ecche e soci\u00e2li; pe de ci\u00f9, in Sp\u00e0gna s\u00f3n nasci\u00fbi numer\u00f4xi inpeato\u00ee, c\u00f3mme o Trai\u00e0n e l'Adri\u00e0n. L'inp\u00earo o l'\u00e0 d\u00f3nca conserv\u00f2u o contr\u00f2llo in sci\u00e2 regi\u00f3n sc\u00ecnn-a-o s\u00e9colo IV, co-o dom\u00ecnio ch'o l'\u00e9 fin\u00eeo apr\u00eauvo a-a ch\u00e9ita da s\u00f2 p\u00e0rte de pon\u00e9nte, descaden\u00e2 da-e invaxo\u00ecn de p\u00f2poli germ\u00e0nichi che vegn\u00eevan da l'Eor\u00f6pa do n\u00f2rd e centr\u00e2le. Inte 'sto per\u00eeodo chi, a pen\u00eezoa ib\u00e9rica a l'\u00e9 st\u00e6ta \u00f2cup\u00e2 da Su\u00eavi, Al\u00e2ni, V\u00e0ndali e Vixig\u00f6ti, m\u00e9ntre e c\u00f2ste in sci\u00f4 Mediter\u00e0nio s\u00f3n rest\u00e6 anc\u00f3n pe 'n \u00e7\u00e8rto t\u00e9npo inte mo\u00e9n de l'inp\u00earo bizant\u00ecn. Into s\u00e9colo V o r\u00e9gno vixig\u00f6to o l'\u00e9 f\u00eeto divent\u00f2u a pot\u00e9nsa domin\u00e0nte da z\u00f6na.\nA-o prin\u00e7\u00ecpio do s\u00e9colo VIII i terit\u00f6i da mod\u00e8rna Sp\u00e0gna \u00e0n sub\u00eeo l'invax\u00f3n do calif\u00e2to omayyade, o qu\u00e6 o n'\u00e0 control\u00f2u a p\u00e0rte meridion\u00e2le pe ci\u00f9 de 700 \u00e0nni. Inte 'sto per\u00eeodo chi, Al-Andalus o l'\u00eaa divent\u00f2u 'n inport\u00e0nte c\u00e9ntro econ\u00f2mico e inteleto\u00e2le, co-a \u00e7it\u00e6 de C\u00f2rdoba ch'a l'\u00eaa un-a de ci\u00f9 gr\u00e9nde e r\u00eccche do contin\u00e9nte. Pe c\u00f3ntra, inta p\u00e0rte setentrion\u00e2le da pen\u00eezoa, se s\u00f3n incomens\u00e6 a form\u00e2 v\u00e0rri r\u00e9gni cresti\u00e9n, tra i qu\u00e6 in particol\u00e2 gh'\u00eaa o Le\u00f2n, a Cast\u00ecggia, l'Arag\u00f3nn-a, o Portog\u00e0llo e a Nav\u00e0rra. 'Sti r\u00e9gni chi s\u00f3n st\u00e6ti i promoto\u00ee, inti s\u00e9tte s\u00e9coli a vegn\u00ee, de 'na l\u00e9nta ma cont\u00ecnoa espansci\u00f3n v\u00e8rso s\u00f9d, pas\u00e2 a-a st\u00f6ia co-o n\u00f3mme de \"Reconquista\", fin\u00eea co-a sotomisci\u00f3n de l'\u00f9rtimo p\u00e0ize mosulm\u00e0n, l'emir\u00e2to de Gran\u00e2da, into 1492. Inte m\u00e6ximo \u00e0nno o zen\u00e9ize Crist\u00f2ffa C\u00f3nbo o l'\u00eaa ariv\u00f2u into N\u00eauvo M\u00f3ndo gr\u00e0\u00e7ie a l'ar\u00e9nbo di r\u00e8 cat\u00f2lichi de Sp\u00e0gna, i qu\u00e6 into 1469 av\u00e9ivan cre\u00f2u 'n'uni\u00f3n din\u00e0stica tra e rispet\u00eeve cor\u00f3nn-e de Cast\u00ecggia e d'Arag\u00f3nn-a. In particol\u00e2, 'sto mom\u00e9nto chi o v\u00eagne de s\u00f2lito conscider\u00f2u c\u00f3mme qu\u00e9llo de nasc\u00ecta da Sp\u00e0gna c\u00f3mme na\u00e7i\u00f3n unific\u00e2, a qu\u00e6, tra i s\u00e9coli XVI e XIX, a l'av\u00e9iva o contr\u00f2llo in sce un di ci\u00f9 gr\u00e9ndi inp\u00eari da st\u00f6ia asc\u00ec.\nE \u00e0rte, a m\u00fbxica, a letiat\u00fba e a cux\u00ecnn-a spagn\u00f2lla \u00e0n de l\u00f3ngo av\u00fbo 'na f\u00f3rte inflo\u00e9nsa in sce \u00e7\u00e8rte p\u00e0rte do m\u00f3ndo, sp\u00e9cce inte l'Eor\u00f6pa \u00f2cident\u00e2le e inte Am\u00e9riche. Apr\u00eauvo a 'sta gr\u00e0nde rich\u00e9ssa coltur\u00e2le chi, a Sp\u00e0gna a l'\u00e9 a na\u00e7i\u00f3n co-o qu\u00e0rto n\u00f9mero ci\u00f9 \u00e2to de l\u00eaughi diciar\u00e6 patrim\u00f2nio de l'umanit\u00e6 da l'UNESCO e a l'\u00e9 o seg\u00f3ndo p\u00e0ize ch'o ri\u00e7\u00e9ive ci\u00f9 vixitato\u00ee interna\u00e7ion\u00e2li. A s\u00f2 inflo\u00e9nsa coltur\u00e2le a s'est\u00e9nde a-o ci\u00f9 de m\u00eazo mili\u00e0rdo de pers\u00f3nn-e che p\u00e0rlan o spagn\u00f2llo, o qu\u00e6 o l'\u00e9 a seg\u00f3nda l\u00e9ngoa mo\u00e6 ci\u00f9 com\u00f9n a liv\u00e9llo mondi\u00e2le.\nEconom\u00eea e pol\u00ectica.\nA Sp\u00e0gna a l'\u00e9 'na monarch\u00eea costitu\u00e7ion\u00e2le, secol\u00e2, democr\u00e0tica e parlament\u00e2re, co-o r\u00e8 F\u00e9ipo VI ch'o l'\u00e9 l'ato\u00e2le c\u00e0ppo de st\u00e2to. A l'\u00e9 'n p\u00e0ize svilup\u00f2u e a \u00e2to r\u00e9dito; a l'\u00e0 'n'econom\u00eea avans\u00e2 ch'a l'\u00e9 a quat\u00f2rdic\u00eaxima a liv\u00e9llo glob\u00e2le pe PIL nomin\u00e2le e a sedic\u00eaxima pe PIL conscider\u00f2u a parit\u00e6 de pot\u00eare d'ac\u00e0tto. A na\u00e7i\u00f3n a l'\u00e0 unn-a de ci\u00f9 \u00e2te spe\u00e0nse de v\u00ectta a-o m\u00f3ndo, p\u00e6gia a 'na m\u00e9dia de 83,5 \u00e0nni a-o 2019. A l'\u00e0 'n \u00f2timo liv\u00e9llo de ascist\u00e9nsa sanit\u00e2ia, co-o s\u00f2 scist\u00eama sanit\u00e2io ch'o l'\u00e9 un di ci\u00f9 efic\u00e9nti a-o m\u00f3ndo, t\u00e0nto ch'a l'\u00e9, prez\u00e9npio, o leader mondi\u00e2le de dona\u00e7io\u00ecn e di trapi\u00e0nti de \u00f2rgani.\nA l'\u00e9 un di m\u00e9nbri de Na\u00e7io\u00ecn Un\u00eee, de l'Uni\u00f3n Eorop\u00eaa, de l'Eoroz\u00f6na, do Cons\u00e9ggio d'Eor\u00f6pa, da NATO, de l'\u00d2rganiza\u00e7i\u00f3n di St\u00e2ti Ib\u00earo-Americh\u00e9n, de l'Uni\u00f3n pe-o Mediter\u00e0nio, de l'OECD, de l'OSCE, da WTO e de numer\u00f4ze \u00e2tre \u00f2rganiza\u00e7i\u00f3n interna\u00e7ion\u00e2li."}
{"id": "1813", "revid": "53", "url": "https://lij.wikipedia.org/wiki?curid=1813", "title": "P\u00f2l\u00f2nia", "text": ""}
{"id": "1814", "revid": "1211", "url": "https://lij.wikipedia.org/wiki?curid=1814", "title": "Regno Un\u00efo", "text": "O R\u00e9gno Un\u00eeo (\"United Kingdom\" in ingl\u00e9ize, pronon\u00e7i\u00f2u ), conosci\u00fbo ofi\u00e7ialm\u00e9nte c\u00f3mme R\u00e9gno Un\u00eeo de Gr\u00e0n Bret\u00e0gna e Irl\u00e0nda do N\u00f2rd (\"United Kingdom of Great Britain and Northern England\" in ingl\u00e9ize, pronon\u00e7i\u00f2u ), o l'\u00e9 'n p\u00e0ize de l'Eor\u00f6pa n\u00f2rd-\u00f2cident\u00e2le. \nGi\u00f6graf\u00eea.\nO R\u00e9gno Un\u00eeo o l'\u00e9 'n st\u00e2to sovr\u00e0n scito\u00f2u inte \u00eezoe a n\u00f2rd-\u00f2vest da r\u00eeva de l'Eor\u00f6pa continent\u00e2le. A na\u00e7i\u00f3n a l'\u00e9 form\u00e2 da-i tr\u00e9i p\u00e0ixi costito\u00e9nti de Inghilt\u00e6ra, Sc\u00f2sia e Galles, ci\u00f9 a prov\u00ecnsa de l'Irl\u00e0nda do N\u00f2rd. Gi\u00f6graficam\u00e9nte o R\u00e9gno Un\u00eeo o s'est\u00e9nde in sce l'\u00eezoa da Gr\u00e0n Bret\u00e0gna e in sci\u00f4 t\u00f2cco de n\u00f2rd-\u00e8st de l'\u00eezoa d'Irl\u00e0nda, ci\u00f9 'n \u00e7\u00e8rto n\u00f9mero de \u00eezoe e izo\u00f6to ci\u00f9 pic\u00ecn che f\u00f3rman l'ar\u00e7ip\u00e9lago de \u00eezoe brit\u00e0niche. Inte l'Irl\u00e0nda do N\u00f2rd gh'\u00e9 l'\u00f9nico conf\u00ecn ter\u00e8stre da na\u00e7i\u00f3n, \u00f6 s\u00e6 qu\u00e9llo co-a Rep\u00f9brica d'Irl\u00e0nda, m\u00e9ntre inte t\u00f9tte e \u00e2tre dire\u00e7io\u00ecn a l'\u00e9 bagn\u00e2 da l'\u00d2c\u00e9ano Atl\u00e0ntico. In particol\u00e2, o R\u00e9gno o l'\u00e9 afaci\u00f2u in sci\u00f4 M\u00e2 do N\u00f2rd a lev\u00e0nte, in sci\u00f4 Can\u00e2 da M\u00e0nega a s\u00f9d e in sci\u00f4 M\u00e2 C\u00e8ltico a s\u00f9d-\u00f2vest, con de c\u00f2ste che in t\u00f9tto s\u00f3n e dodic\u00eaxime ci\u00f9 l\u00f3nghe a-o m\u00f3ndo. Pe de ci\u00f9, o M\u00e2 d'Irl\u00e0nda o sep\u00e2ra a Gr\u00e0n Bret\u00e0gna da l'Irl\u00e0nda. L'\u00e0rea tot\u00e2le do R\u00e9gno Un\u00eeo a l'\u00e9 de 242.500 km2, co-ina popola\u00e7i\u00f3n stim\u00e2 de 67 milio\u00ecn de pers\u00f3nn-e a-o 2020.\nE \u00eezoe da-ar\u00e9nte a-a Gr\u00e0n Bret\u00e0gna de Man, Guernsey e Jersey no s\u00f3n pe c\u00f3ntra p\u00e0rte do R\u00e9gno Un\u00eeo, in qu\u00e0nto dipend\u00e9nse da Cor\u00f3nn-a da qu\u00e6 segu\u00e9ssa e raprezent\u00e0nsa interna\u00e7ion\u00e2le o l'\u00e9 respons\u00e0bile o gov\u00e8rno brit\u00e0nico. Da na\u00e7i\u00f3n f\u00e0n p\u00e0rte quat\u00f2rze terit\u00f6i brit\u00e0nichi d'in g\u00eeo pe-o m\u00f3ndo asc\u00ec, i \u00f9rtimi r\u00e8sti de l'inp\u00earo brit\u00e0nico. Qu\u00e9sto, a-o mom\u00e9nto da s\u00f2 m\u00e0scima estensci\u00f3n inti \u00e0nni '20 do s\u00e9colo pas\u00f2u, o conprend\u00e9iva squ\u00e6xi 'n qu\u00e0rto do m\u00f3ndo e 'n t\u00e8rso da s\u00f2 popola\u00e7i\u00f3n, raxo\u00ecn pe-e qu\u00e6 o l'\u00e9 st\u00e6to l'inp\u00earo ci\u00f9 gr\u00e0nde da st\u00f6ia. A \u00f2gni m\u00f2ddo, a-a giorn\u00e2 d'ancheu, l'inflo\u00e9nsa di ingl\u00e9ixi a l'\u00e9 anc\u00f3n vix\u00ecbile inta l\u00e9ngoa, a colt\u00fba e o scist\u00eama pol\u00ectico-leg\u00e2le da ci\u00f9 p\u00e0rte de s\u00f2 ecs-col\u00f2nie.\nA capit\u00e2le do R\u00e9gno Un\u00eeo, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 L\u00f3ndra, c\u00e9ntro finan\u00e7i\u00e2io e \u00e7it\u00e6 glob\u00e2le co-\u00een'\u00e0rea metropolit\u00e0nn-a da-a popola\u00e7i\u00f3n de b\u00e9n 14 milio\u00ecn de pers\u00f3nn-e. E \u00e2tre \u00e7it\u00e6 ci\u00f9 gr\u00e9nde s\u00f3n, inte l'\u00f3rdine, Birmingham, Manchester, Glasgow, Liverpool e Leeds.\nSt\u00f6ia.\nO mod\u00e8rno R\u00e9gno Un\u00eeo o s'\u00e9 form\u00f2u a part\u00ee da 'na s\u00e9rie d'anescio\u00ecn, unio\u00ecn e separa\u00e7io\u00ecn di s\u00f2 p\u00e0ixi costito\u00e9nti into c\u00f3rso di s\u00e9coli pas\u00e6. Co-o cosc\u00ec d\u00eeto Trat\u00e2to d'Uni\u00f3n, firm\u00f2u inte l'\u00e0nno 1707 tra o R\u00e9gno d'Inghilt\u00e6ra, o qu\u00e6 a l'\u00e0iva za an\u00e9sso o Galles inte l'\u00e0nno 1542, e o R\u00e9gno de Sc\u00f2sia, o l'\u00e9 st\u00e6to costito\u00eeo o R\u00e9gno de Gr\u00e0n Bret\u00e0gna. Da-a s\u00f2 uni\u00f3n, into 1801, co-o R\u00e9gno d'Irl\u00e0nda, o l'\u00e9 st\u00e6to a-a f\u00ecn cre\u00f2u o R\u00e9gno Un\u00eeo de Gr\u00e0n Bret\u00e0gna e Irl\u00e0nda.\nA \u00f2gni m\u00f2ddo, a ci\u00f9 p\u00e0rte de l'Irl\u00e0nda a s'\u00e9 separ\u00e2 da-o r\u00e9gno inte l'\u00e0nno 1922, port\u00e0ndo a-a crea\u00e7i\u00f3n de l'ato\u00e2le R\u00e9gno Un\u00eeo de Gr\u00e0n Bret\u00e0gna e Irl\u00e0nda do N\u00f2rd, o qu\u00e6 o l'\u00e0 formalm\u00e9nte adot\u00f2u 'sto n\u00f3mme chi into 1927.\nEconom\u00eea e pol\u00ectica.\nO R\u00e9gno Un\u00eeo o l'\u00e9 'na monarch\u00eea costitu\u00e7ion\u00e2le govern\u00e2 pe m\u00eazo de 'n scist\u00eama de concescio\u00ecn de pot\u00eari da-o parlam\u00e9nto na\u00e7ion\u00e2le a-e asenbl\u00eae de v\u00e0rie na\u00e7io\u00ecn costito\u00e9nti, \u00f6 s\u00e6 o \"Senedd Cymru\" (parlam\u00e9nto gal\u00e9ize) pe-o Galles, o parlam\u00e9nto scos\u00e9ize pe-a Sc\u00f2sia e l'asenbl\u00eaa de l'Irl\u00e0nda do N\u00f2rd pi-\u00e2 prov\u00ecnsa da-o m\u00e6ximo n\u00f3mme. O c\u00e0ppo de st\u00e2to, \u00f6 s\u00e6 o sovr\u00e0n do R\u00e9gno Un\u00eeo, d'ancheu o l'\u00e9 l'Carlo III, in c\u00e0rega da-o 2022.\nA na\u00e7i\u00f3n a l'\u00e0 a qu\u00ecnta econom\u00eea ci\u00f9 gr\u00e0nde pe PIL nomin\u00e2le e a d\u00eaxima se valu\u00e2 a parit\u00e6 de pot\u00eare d'ac\u00e0tto. A l'\u00e9 'n'econom\u00eea avans\u00e2 e a l'\u00e0 'n liv\u00e9llo as\u00e6 \u00e2to de svil\u00f9ppo in sci\u00e2 sc\u00e2 de l'\u00ccndice de Svil\u00f9ppo Um\u00e2no, inta qu\u00e6 a l'\u00e9 inta 13\u00b0 poxi\u00e7i\u00f3n. O R\u00e9gno Un\u00eeo o l'\u00e9 st\u00e6to o pr\u00ecmmo p\u00e0ize a speriment\u00e2 i ef\u00e8tti da rivolu\u00e7i\u00f3n industri\u00e2le, trasform\u00e0ndose tra i s\u00e9coli XIX e XX inta ci\u00f9 gr\u00e0nde pot\u00e9nsa econ\u00f2mica mondi\u00e2le. A-a giorn\u00e2 d'ancheu a na\u00e7i\u00f3n a peu anc\u00f3n \u00ease conscider\u00e2 c\u00f3mme 'na gr\u00e0nde pot\u00e9nsa apr\u00eauvo a-a s\u00f2 f\u00f3rte inflo\u00e9nsa interna\u00e7ion\u00e2le inte l'\u00e0nbito econ\u00f2mico, coltur\u00e2le, scent\u00ecfico, tecnol\u00f2gico, milit\u00e2re e pol\u00ectico. A l'\u00e9 'na pot\u00e9nsa nucle\u00e2re e a l'\u00e0 a qu\u00e0rta sp\u00e9iza milit\u00e2re ci\u00f9 \u00e2ta in asol\u00fbto. Pe de ci\u00f9, a l'\u00e9 'n m\u00e9nbro perman\u00e9nte do Cons\u00e9ggio de Segu\u00e9ssa de Na\u00e7io\u00ecn Un\u00eee sc\u00ecnn-a da-a s\u00f2 pr\u00ecmma sesci\u00f3n into 1948.\nO R\u00e9gno Un\u00eeo o l'\u00e9 un di m\u00e9nbri do Commonwealth de Na\u00e7io\u00ecn, do Cons\u00e9ggio d'Eor\u00f6pa, do G7, do Gr\u00f9ppo di D\u00eaxe, do G20, de Na\u00e7io\u00ecn Un\u00eee, da NATO, de l'AUKUS, de l'OECD, de l'Interpol e da WTO. O l'\u00e9 st\u00e6to un di m\u00e9nbri de Comunit\u00e6 Eorop\u00eae e do s\u00f2 suces\u00f4, \u00f6 s\u00e6 l'Uni\u00f3n Eorop\u00eaa, da-o 1973 sc\u00ecnn-a-a sciort\u00eea da l'\u00f2rganiza\u00e7i\u00f3n inte l'\u00e0nno 2020 apr\u00eauvo a l'\u00e9xito do referendum do 2016."}
{"id": "1816", "revid": "12052", "url": "https://lij.wikipedia.org/wiki?curid=1816", "title": "L\u00e9ngoa lat\u00ecnn-a", "text": "A l\u00e9ngoa lat\u00ecnn-a (in lat\u00ecn: \"Lingua lat\u012bna\") a l'\u00e9 'na lengoa indeor\u00f6p\u00e9a do gr\u00f9ppo de lengoe italico-falische. \nNasci\u00fba inta region do Lassio into I milenio primma de Cristo, sta lengoa a s\u2019\u00e9 dif\u00fbza 'nte l\u2019Eor\u00f6pa \u00f2cident\u00e2le a s\u00e9goito de conquiste di Rom\u00e2ni. A l\u2019\u00e9 a mo\u00e6 de t\u00f9tte e lengoe ancheu defin\u00eee \u201cromanse\u201d e a l\u2019\u00e9 st\u00e6ta pe secoli a lengoa da colt\u00fba eorop\u00eaa. Fin a-o Concilio Vatican II a l\u2019\u00e9 st\u00e6ta a lengoa lit\u00f9rgica da G\u00eaxa Cat\u00f2lica. \u00a0\u00a0 \nScist\u00eama de scrit\u00fba.\nE letie de l'alfab\u00eato latin derivan da quello gr\u00eaco \u00f2cident\u00e2le (ad\u00eauvi\u00f2u a Cuma), e son a b\u00e2ze pe-a ci\u00f9 parte di alfab\u00eati ad\u00eauvi\u00e6 ancheu in Eor\u00f6pa, America e Africa (comme quello italian e quello ligure). I grafi \u00f2rigin\u00e2li son questi:\nD\u00f2ppo a conquista da Gr\u00eacia into I secolo a.C., s'\u00eaa ini\u00e7i\u00f2u a ad\u00eauvi\u00e2 e letie gr\u00eaghe \u27e8Y\u27e9 e \u27e8Z\u27e9 (insemme ai digrafi \u27e8CH\u27e9, \u27e8PH\u27e9 e \u27e8TH\u27e9) pe poei scr\u00eeve e par\u00f2lle d'\u00f2rigine gr\u00eaga. Donca l'alfab\u00eato latin clascico conprendeiva 23 letie:\nGramatica.\nO lat\u00ecn o l'\u00e9 'na lengoa flesciva che a l'ad\u00eauvia i c\u00e2xi pe-e fon\u00e7ioin gramatic\u00e2li. I c\u00e2xi son: \nNommi.\nInto lat\u00ecn gh'\u00e9 tr\u00e6 categor\u00eee de nommi: mascolin, feminin e neotro. No l'existe l'articolo\nDeclina\u00e7ioin.\nIn lat\u00ecn existan \u00e7inque declina\u00e7ioin, e qu\u00e6 se diferen\u00e7ian pe-e sciort\u00eee do zenit\u00eevo scingol\u00e2re:\nPr\u00ecmma declina\u00e7i\u00f3n.\nI n\u00f3mmi femin\u00ecn son solitam\u00e9nte da pr\u00ecmma declina\u00e7i\u00f3n\nDeclina\u00e7ion de rosa (a r\u00eauza):\nSeconda declina\u00e7i\u00f3n.\nI n\u00f3mmi mascol\u00ecn e n\u00eautri son solitam\u00e9nte da seconda declina\u00e7i\u00f3n\nDeclina\u00e7i\u00f3n de lupus (mascol\u00ecn; o l\u00f4):\nDeclina\u00e7i\u00f3n de bellum (n\u00eautro; a gu\u00e6ra):"}
{"id": "1819", "revid": "1211", "url": "https://lij.wikipedia.org/wiki?curid=1819", "title": "Ballabanastra", "text": "Ballabanastra ne\u00f2logiximo zeneise pe-o sport ciamm\u00f2u interna\u00e7ionalmente \"Basketball\" asc\u00ec. A p\u00f2ula neuva e comp\u00f2xita a vegne da \"balla\" (en: ball) ci\u00f9 \"banastra\" (grende c\u00f2rba, it: grande cesto)."}
{"id": "1820", "revid": "12052", "url": "https://lij.wikipedia.org/wiki?curid=1820", "title": "Ballaneuo", "text": "Ballaneuo o l'\u00e8 un di sport ci\u00f9 am\u00e6 da-i liguri.\nBen ben de squaddre liguri zeugan inte mascime divixioin (A1, A2) do \"campionato italian de ballaneuo\". O campion d'Italia pe o 2005-06 a l'\u00e8 st\u00e6ta a Pro Recco, unn-a de squaddre ci\u00f9 prestigiose d'Italia. \u00c4tre societ\u00e6 liguri in A1 en st\u00e6te pe quello m\u00e6ximo anno: Rari Nantes Savon-a, Rari Nantes Camoggi, Societ\u00e6 Sportiva Nervi, Ciavai Noeuo, Rari Nantes Boggiasco."}
{"id": "1822", "revid": "12052", "url": "https://lij.wikipedia.org/wiki?curid=1822", "title": "Alger\u00eea", "text": "LAlger\u00eea o l'\u00e8 un stato de l'Africa do n\u00f2rd indipend\u00e9nte da-o 1962. A s\u00eau capit\u00e2 a l'\u00e9 Alg\u00ea.\nDescri\u00e7ion e st\u00f2ia.\nDa l'anno 2011, o l'\u00e9 o stato afric\u00e0n ci\u00f9 grande in superfi\u00e7ie.\nO s\u00eau nomme ofi\u00e7i\u00e2 o l'\u00e9: \"\u0627\u0644\u062c\u0645\u0647\u0648\u0631\u064a\u0629 \u0627\u0644\u062c\u0632\u0627\u0626\u0631\u064a\u0629 \u0627\u0644\u062f\u064a\u0645\u0642\u0631\u0627\u0637\u064a\u0629 \u0627\u0644\u0634\u0639\u0628\u064a\u0629 - Al-Jumhur\u012byah al-Jaz\u0101\u2019ir\u012byah\"."}
{"id": "1823", "revid": "12052", "url": "https://lij.wikipedia.org/wiki?curid=1823", "title": "Ang\u00f2la", "text": "Nomme ofi\u00e7i\u00e2: \"Rep\u00fablica de Angola\", stato de l'Africa \u00e7entr\u00e2 indipendente da-o Portogallo da l'11 Novembre 1975, a seu capit\u00e2 a l'\u00e8 Luanda.\nDescri\u00e7ion e st\u00f6ia.\nA g'ha unn-a superfi\u00e7ie de 1.246.700 km2, unn-a popola\u00e7ion de 25.789.024 abitanti e unn-a denscit\u00e6 de 20,6 ab/km2.\nA lengua ofi\u00e7i\u00e2 a l'\u00e8 o portogheise, ma son asc\u00ec parl\u00e6 \u00e4tre lengue region\u00e2li comme Kikongo, Chokwe, Quimbundo e Umbundu."}
{"id": "1824", "revid": "12052", "url": "https://lij.wikipedia.org/wiki?curid=1824", "title": "Benin", "text": "Nomme ofi\u00e7i\u00e2: \"R\u00e9publique du B\u00e9nin\", stato de l'Africa o\u00e7ident\u00e2 conosci\u00fbo asc\u00ec comme \"Dahomey\", indipend\u00e9nte da-o 1960.\nScibben politicam\u00e9nte e aministrativam\u00e9nte a \u00e7it\u00e6 prin\u00e7ip\u00e2 a l'\u00e8 Cotonou, a seu capit\u00e2 ofi\u00e7i\u00e2 a l'\u00e8 P\u00f2rto Neuvo, c'a se tr\u00eauva into G\u00f3rfo da Guinea.\nO g'\u00e0 'na s\u00fbperfi\u00e7ie de 114.763 km2, 'na popola\u00e7i\u00f3n de 10.879.829 abitanti (2015), e a l\u00e9ngoa ofi\u00e7i\u00e2 a l'\u00e8 o fran\u00e7eise."}
{"id": "1825", "revid": "12052", "url": "https://lij.wikipedia.org/wiki?curid=1825", "title": "Botswana", "text": "Botswana (Nommi ofi\u00e7i\u00e6:\" Lefatshe la Botswana\" in tswana e \"Republic of Botswana\" in ingleise), stato de l'Africa meridion\u00e2 indipendente da-o 1966. A s\u00f2 capit\u00e2 a l'\u00e8 Gaborone.\nDescri\u00e7ion e st\u00f6ia.\nO Botswana o gh'\u00e0 'na popolassion de 2.038.228 abitanti segondo o censimento do 2011."}
{"id": "1826", "revid": "12052", "url": "https://lij.wikipedia.org/wiki?curid=1826", "title": "Borkinn-a F\u00e4so", "text": "Nomme ofi\u00e7i\u00e2: \"Burkina Faso\", stato de l'Africa \u00e7entro o\u00e7ident\u00e2 conosciu\u00f4 asc\u00ec comme Erto Volta, indipendente da-o 1960, a seu capit\u00e2 a l'\u00e9 Ouagadougou."}
{"id": "1827", "revid": "1211", "url": "https://lij.wikipedia.org/wiki?curid=1827", "title": "Burundi", "text": "Burundi (nommi ofi\u00e7i\u00e6: \"Republika y'u Burundi\" in kirundi e \"R\u00e9publique du Burundi\" in fran\u00e7\u00e8ise), stato de l'Africa \u00e7entro-ocident\u00e2le indipendente da-o 1962.\nDescri\u00e7ion e st\u00f6ia.\nA s\u00f2 capit\u00e2le a l'\u00e9 Gitega, ch'a l'\u00e0 sostitu\u00eeo Bujumbura a-i 16 de zen\u00e2 do 2019 segondo a decisi\u00f3n do Parlamento."}
{"id": "1828", "revid": "12052", "url": "https://lij.wikipedia.org/wiki?curid=1828", "title": "Cameron", "text": "Cameron (nommi ofi\u00e7i\u00e6: \"Republic of Cameroon\", in ingleize e \"R\u00e9publique du Cameroun\" in fran\u00e7\u00e8ize) stato de l'Africa \u00e7entro o\u00e7\u00e7ident\u00e2 indipendente da-o 1960, a s\u00f2 capit\u00e2 a l'\u00e8 Yaound\u00e9."}
{"id": "1829", "revid": "12052", "url": "https://lij.wikipedia.org/wiki?curid=1829", "title": "Gab\u00f2n", "text": "Gabon (nomme ofi\u00e7i\u00e2: \"R\u00e9publique Gabonaise \", stato de l'Africa \u00e7entro o\u00e7\u00e7ident\u00e2 indipendente da-o 1960, a so capit\u00e2 a l'\u00e8 Libreville. A g'ha unn-a superfi\u00e7ie de 267.667 km2, unn-a popola\u00e7ion de 1.738.541 abitanti e unn-a densit\u00e6 de 6,5 ab/km2."}
{"id": "1830", "revid": "12052", "url": "https://lij.wikipedia.org/wiki?curid=1830", "title": "Ghana", "text": "Ghana - nomme ofi\u00e7i\u00e2: \"Commonwealth of Ghana \" - Stato de l'Africa \u00e7entro o\u00e7\u00e7ident\u00e2 indipendente da-o 1957, a seu capit\u00e2 a l'\u00e8 Accra."}
{"id": "1831", "revid": "12052", "url": "https://lij.wikipedia.org/wiki?curid=1831", "title": "Gibuti", "text": "Nomme offi\u00e7i\u00e2: \"\u062c\u0645\u0647\u0648\u0631\u064a\u0629 \u062c\u064a\u0628\u0648\u062a\u064a - \u01e6umh\u016briyyah \u01e6\u012bb\u016bt\u012b\" in \u00e0rabo e \"R\u00e9publique de Djibouti\" in fran\u00e7\u00e8ise, stato de l'Africa orient\u00e2 indipendente da o 1977, a seu capit\u00e2 a l'\u00e8 Gibuti. A l'\u00eba a Somalia fran\u00e7\u00e8ise in to per\u00eeodo coloniale."}
{"id": "1832", "revid": "12052", "url": "https://lij.wikipedia.org/wiki?curid=1832", "title": "Kenya", "text": "Nomme \u00fbffi\u00e7i\u00e2: \"Jamhuri Ya Kenya\", in swa\u00efli e \"Republic of Kenya\" in ingleise.\nDescri\u00e7ion e st\u00f2ia.\nStato de l'Africa \u00e7entro orient\u00e2 indipendente da o 1963, a s\u00eau capit\u00e2 a l'\u00e8 Nairobi."}
{"id": "1833", "revid": "12052", "url": "https://lij.wikipedia.org/wiki?curid=1833", "title": "Libia", "text": "Nomme ofi\u00e7i\u00e2: \"\u0627\u0644\u062c\u0645\u0627\u0647\u064a\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0644\u064a\u0628\u064a\u0629 \u0627\u0644\u0634\u0639\u0628\u064a\u0629 \u0627\u0644\u0625\u0634\u062a\u0631\u0627\u0643\u064a\u0629 \u0627\u0644\u0639\u0638\u0645\u0649 - Al-Jam\u0101h\u012briyyah al-Arabiyyah al-L\u012bbiyyah a\u0161-\u0160abiyyah al-I\u0161tir\u0101kiyyah al-Uthm\u0101\", stato de l'Africa do n\u00f2rd indipendente da-o 1951, a s\u00f2 capit\u00e2le a l'\u00e9 Tripoli."}
{"id": "1834", "revid": "12052", "url": "https://lij.wikipedia.org/wiki?curid=1834", "title": "Madagascar", "text": "Madagascar (nommi ofi\u00e7i\u00e6: \"Repoblikan'i Madagasikara\", in malagascia e \"R\u00e9publique de Madagascar\" in fran\u00e7\u00e8ise, stato de l'Africa orient\u00e2 indipendente da-o 1960, a s\u00f2 capit\u00e2 a l'\u00e8 Antananar\u00efvo."}
{"id": "1835", "revid": "12052", "url": "https://lij.wikipedia.org/wiki?curid=1835", "title": "Mali", "text": "U Mali (nomme ofi\u00e7i\u00e2 in fran\u00e7eize \"R\u00e9publique du Mali\") u l'\u00e8 in statu dell' \u00c0frica O\u00e7\u00e7ident\u00e2 indipendente da-u 1960, a s\u00f6 capit\u00e2 a l'\u00e8 Bamako. U Mali o l'\u00e9 s\u00e9nsa sb\u00f3ccu in sci\u00f4 m\u00e2 e u confin-na a-u nord con l'Alger\u00eea, a-u est co-u Niger, a-u s\u00fcd-ovest co-a Guinea e a-u ovest con Senegal e Mauritania. U s\u00f6 terit\u00f6io u l'\u00e8 prevalentemente dex\u00e8rtico.\nSt\u00f6ia.\nI fran\u00e7eixi linsaron a coloniza\u00e7i\u00f2n de u s\u00f6 terit\u00f6io intu 1864 e intu 1895 u vegne integrou inte l'\u00c0frica O\u00e7\u00e7ident\u00e2 Fran\u00e7eize. U Mali u s'\u00e8 proclamou indipend\u00e9nte intu 1960 co-u nomme de Federa\u00e7i\u00f3n du Mali av\u00e9nte comme prescidente Modibo Keita c'\u00f9 vegne amas\u00f2u intu 1968, cusc\u00ec u prescidente u div\u00e9nta Moussa Traor\u00e8. Asc\u00ec Traor\u00e8 vegne depoxitou intu 1991 e cusc\u00ec l'\u00e0nno d\u00f2ppo sun state f\u00e6te e primme ele\u00e7i\u00f2n inta sto\u00efa du Mali. Inte queste ele\u00e7i\u00f2n vegne \u00e9letto Alpha Oumar Konar\u00e8 c'\u00f9 l'\u00e8 d\u00fcou fin a-u 2002 quande vegne sostitu\u00eeo da Amadou Toumani Tour\u00e8. Da-u 2008 gh'\u00e9 de-e rivolu\u00e7i\u00f3n au nord pe c\u00f3rpa du gr\u00fcppo etnico di Tuareg, che sun senpre st\u00e6ti discrimin\u00e6. Intu 2011 vegne el\u00e8tta a primma prescidente d\u00f2nna, Ciss\u00e8 Miriam Sidib\u00e8.\nGe\u00f6grafia.\nU Mali u l'\u00e8 scit\u00fcou inte l'Afr\u00ecca O\u00e7\u00e7ident\u00e2 intram\u00eazo au Tr\u00f2picu du C\u00e0ncou e a-a f\u00e0scia equatori\u00e2. U conprende in t\u00f2cco du Sahara, u l'\u00e8 trapassou da u sci\u00fcmme Niger, gh'\u00e9 asc\u00ec de cadenn-e montagn\u00f4se c\u00f3mme: Adrar des Iforas, i monti Kenieba, l'\u00e8rtoci\u00e0n de Bambouk. Oltre au Niger gh'\u00e9 di \u00e2tri sci\u00fcmmi c\u00f3mme: u Senegal e u Fouta Djalon. C\u00f3mme cl\u00ecmma inv\u00e9ce au nord u l'\u00e8 in cl\u00ecmma sahari\u00e0n, au s\u00fcd pe contra c\u00eauve de l\u00f3ngo. Pe quante reguarda e ci\u00e0nte ghe abb\u00f2ndansa de baobab e \u00e8rboi de fr\u00fbta. Inv\u00e9ce di anim\u00e6 gh'\u00e9 de sc\u00ecmie, fel\u00ecn e coccodrilli.\nPopola\u00e7i\u00f3n.\nA popola\u00e7i\u00f3n tot\u00e2le \u00e0 l'\u00e8 de 16.164.580, a denscit\u00e6 de popola\u00e7i\u00f3n \u00e0 l'\u00e8 as\u00e6 bassa, a se arsa s\u00f4lo intu s\u00fcd che \u00f2ccopa u 40% du p\u00e0ise. "}
{"id": "1836", "revid": "12052", "url": "https://lij.wikipedia.org/wiki?curid=1836", "title": "Niger", "text": "Nomme ofi\u00e7i\u00e2: \" R\u00e9publique du Niger \", stato de l'Africa \u00e7entro ocident\u00e2le indipendente da-o 1960, a s\u00eau capit\u00e2le a l'\u00e9 Niamey.\nDescri\u00e7ion e st\u00f6ia.\nO g'\u00e0 'na popolassion tot\u00e2le de 22.772.361 abitanti, 'na s\u00fbperfi\u00e7ie de 1.267.000 km2, e a l\u00e9ngua ofi\u00e7i\u00e2 a l'\u00e9 o fran\u00e7eize."}
{"id": "1837", "revid": "12052", "url": "https://lij.wikipedia.org/wiki?curid=1837", "title": "Nigeria", "text": "A Nigeia (Nomme ofi\u00e7i\u00e2: \"Federal Republic of Nigeria\") a l'\u00e9 in stato de l'Africa centro \u00f2cident\u00e2le indipend\u00e9nte da-o 1960, a seu capit\u00e2 a l'\u00e9 Abuja. A l\u00e9ngoa ofi\u00e7i\u00e2 a l'\u00e9 l'ingleize. A g'\u00e0 'na popola\u00e7ion de ci\u00f9 o m\u00eano 186.000.000 abitanti. \nScib\u00e9n che a Nig\u00e9ia a l'\u00e9 f\u00f2scia o st\u00e2to ci\u00f9 ricco de l'Africa gra\u00e7ie a-i seu giacim\u00e9nti de petr\u00f2lio, o l'\u00e9 asc\u00ec o st\u00e2to con ci\u00f9 p\u00f6vei do mondo d\u00f2ppo av\u00e9i sorpas\u00f2u anche l'India comme n\u00f9mero di p\u00f6vei. O 67% da seu popola\u00e7ion o v\u00eeve sott'a-a l\u00ecnia da povert\u00e6."}
{"id": "1838", "revid": "12052", "url": "https://lij.wikipedia.org/wiki?curid=1838", "title": "Ruanda", "text": "Roanda (nommi ofi\u00e7i\u00e6: \"Repubulika y'u Rwanda\" in kinyarwanda, \"R\u00e9publique du Rwanda\" in fran\u00e7\u00e8ize e \"Republic of Rwanda\" in ingleize), stato de l'Africa \u00e7entro-orient\u00e2 indipendente da-o 1962, a s\u00f2 capit\u00e2 a l'\u00e9 Kigali."}
{"id": "1839", "revid": "12052", "url": "https://lij.wikipedia.org/wiki?curid=1839", "title": "Seychelles", "text": "Nomme ofi\u00e7i\u00e2: \"Repiblik Sesel\" inta l\u00e9ngoa cr\u00e9ola loc\u00e2, \"R\u00e9publique des Seychelles\" in fran\u00e7\u00e9ize e \"Republic of Seychelles\" in ingl\u00e9ize, stato de l'Africa \u00e7entro orient\u00e2 indipend\u00e9nte da-o 1976, a seu capit\u00e2 a l'\u00e9 Vict\u00f2ria. E Seychelles son form\u00e6 da 115 \u00eezoe."}
{"id": "1840", "revid": "12052", "url": "https://lij.wikipedia.org/wiki?curid=1840", "title": "S\u00e6ra Lion", "text": "S\u00e6ra Lion (nomme ofi\u00e7i\u00e2: \"Republic of Sierra Leone\"), stato de l'Africa centro ocident\u00e2le indipendente da-o 1961, a s\u00f2 capit\u00e2le a l'\u00e9 Freetown."}
{"id": "1841", "revid": "12052", "url": "https://lij.wikipedia.org/wiki?curid=1841", "title": "Somalia", "text": "Nomme ofi\u00e7i\u00e2: \"Soomaaliya\", in s\u00f2malo, \"\u0627\u0644\u0635\u0648\u0645\u0627\u0644 - As-Suumaal\" in \u00e0rabo e \"Somalia\" in itali\u00e0n, stato de l'Africa orient\u00e2le indipendente da-o 1960, a s\u00eau capit\u00e2 a l'\u00e8 Mogadiscio.\nDescri\u00e7ion e st\u00f6ia.\nA Somalia a l'\u00e8 nasci\u00fba da l'uni\u00f3n de do\u00ee stati coloniali: a Somalia italiann-a (parte de l'Africa Orient\u00e2le Italiann-a) e a Somalia britannica, ch'a se ci\u00e0mma Somaliland, mentre a Somalia fran\u00e7\u00e9ize a l'\u00e8 divent\u00e2 indipend\u00e9nte con o nomme de Gibuti.\nA g'ha 'na s\u00fbperfi\u00e7ie de 637.657 km2 e a s\u00eau popola\u00e7i\u00f3n a l'\u00e8 de 8.400.000 abitanti.\nE l\u00e9ngoe ofi\u00e7i\u00e6 son o s\u00f2malo e l'\u00e0rabo, ma se parla asc\u00ec l'itali\u00e0n e l'ingl\u00e9ize."}
{"id": "1842", "revid": "12052", "url": "https://lij.wikipedia.org/wiki?curid=1842", "title": "Sudan", "text": "Nomme ofi\u00e7i\u00e2: \" \u062c\u0645\u0647\u0648\u0631\u064a\u0629 \u0627\u0644\u0633\u0648\u062f\u0627\u0646 - Jumh\u016briyyat as-S\u016bd\u0101n \", stato de l'Africa \u00e7entro orient\u00e2 indipendente da-o 1956, a seu capitale a l'\u00e9 Khartum.\nDescri\u00e7ion e st\u00f6ia.\nFin a l\u00f9ggio do 2011, quande o s'\u00e9 div\u00eezo da-o Sudan do Sud, o l'\u00e9 st\u00e6to o stato african ci\u00f9 grande in superfi\u00e7ie. Ancheu, con 1.886.068 km\u00b2, o l'\u00e9 o terso d'Africa, d\u00f2ppo l'Algeria e a Republica Democratica do Congo."}
{"id": "1843", "revid": "12052", "url": "https://lij.wikipedia.org/wiki?curid=1843", "title": "Swaziland", "text": "Nomme ofi\u00e7i\u00e2: \"Umbuso weSwatini\", in Swati e \"Kingdom of Swaziland\" in ingleize, stato de l'Africa meridion\u00e2 indipendente da-o 1968, a seu capit\u00e2le a l'\u00e9 Mbabane.\nDescri\u00e7ion e st\u00f6ia.\nO Swaziland o gh'\u00e0 un di ci\u00f9 m\u00e9sti r\u00e9cord: a l'\u00e9 a na\u00e7ion co-a ci\u00f9 c\u00fbrta aspetat\u00eeva de vitta a-o mondo (32,62 anni)."}
{"id": "1844", "revid": "12052", "url": "https://lij.wikipedia.org/wiki?curid=1844", "title": "T\u00f2go", "text": "Togo (nomme ofi\u00e7i\u00e2: \"R\u00e9publique Togolaise\") stato de l'Africa \u00e7entro o\u00e7\u00e7ident\u00e2 indipend\u00e9nte da-o 1960, a seu capit\u00e2 a l'\u00e9 Lom\u00e9."}
{"id": "1845", "revid": "12052", "url": "https://lij.wikipedia.org/wiki?curid=1845", "title": "Tunixia", "text": "Nomme ofi\u00e7i\u00e2: \"\u0627\u0644\u062c\u0645\u0647\u0648\u0631\u064a\u0629 \u0627\u0644\u062a\u0648\u0646\u0633\u064a\u0629 - Al-Jumh\u016briyyah at-T\u016bnisiyyah\", stato de l'Africa do n\u00f2rd indipendente da-o 1956, a s\u00f2 capit\u00e2 a l'\u00e8 T\u00f9nixi."}
{"id": "1846", "revid": "12052", "url": "https://lij.wikipedia.org/wiki?curid=1846", "title": "Tanzania", "text": "Tanzan\u00eea (nomme ofi\u00e7i\u00e2: \"Jamhuri ya Muungano wa Tanzania\"), stato de l'Africa centro-orient\u00e2 form\u00f2u da l'union de Z\u00e0nzibar e Tangan\u00eccca into 1964, a s\u00f2 capit\u00e2le a l'\u00e8 D\u00f2doma. A \u00e7it\u00e6 ci\u00f9 importante a resta per\u00f2 l'ex capit\u00e2le Dar es Salaam. 945.040 chilometri quadrati.\nConfin.\n\"A n\u00f2rd\": Uganda, Lago Nyanza (ex Vittoria),Kenya; \"A est\": O\u00e7eano Indi\u00e0n; \"A s\u00f9d\": Mozambico; \"A \u00f2vest\": Ruanda, Burundi, Lago Tanganica, Lago Nyassa (ex Malawi).\nMon\u00e6a.\nScell\u00ecn tanzani\u00e0n.\nOrdinamento.\nRep\u00f9bblica prescidensi\u00e2le. O mand\u00e2to do prescidente o d\u00fba \u00e7inque anni e o peu \u00ease rinov\u00f2u s\u00f4lo unn-a v\u00f2tta.\nEconomia.\nPe quante autosufficiente inte a produ\u00e7ion de alimenti, a Tanzan\u00eea a l'aresta \u00fcn di paixi ci\u00fc p\u00f2vei a-o mondo."}
{"id": "1847", "revid": "12052", "url": "https://lij.wikipedia.org/wiki?curid=1847", "title": "Uganda", "text": "Uganda (Nommi ofi\u00e7i\u00e6: \"Jamhuri ya Uganda\" in swa\u00efli e \"Republic of Uganda\" in ingleize), stato de l'Africa centro-orient\u00e2 indipendente da-o 1962, a s\u00f2 capit\u00e2 a l'\u00e9 Kamp\u00e0la."}
{"id": "1848", "revid": "12052", "url": "https://lij.wikipedia.org/wiki?curid=1848", "title": "Zambia", "text": "Zambia (nomme ofi\u00e7i\u00e2: \"Republic of Zambia\"), stato de l'Africa centr\u00e2le indipendente da-o 1964, a s\u00f2 capit\u00e2le a l'\u00e9 Lusaka."}
{"id": "1849", "revid": "12052", "url": "https://lij.wikipedia.org/wiki?curid=1849", "title": "Zimbabwe", "text": "Nomme ofi\u00e7i\u00e2: \"Republic of Zimbabwe\", stato de l'Africa meridion\u00e2 conosci\u00fbo comme Rhodesia asc\u00ec, indipendente da-o 1965, a s\u00f2 capit\u00e2le a l'\u00e9 Harare."}
{"id": "1851", "revid": "12052", "url": "https://lij.wikipedia.org/wiki?curid=1851", "title": "Senegal", "text": "Senegal (nomme offi\u00e7i\u00e2: \"R\u00e9publique du S\u00e9n\u00e9gal\"), stato de l'Africa \u00e7entro-orient\u00e2 indipendente da-o 1960, a so capit\u00e2 a l'\u00e8 Dakar."}
{"id": "1852", "revid": "12052", "url": "https://lij.wikipedia.org/wiki?curid=1852", "title": "Mauritius", "text": "Mauritius (nomme ofi\u00e7i\u00e2: \"Republic of Mauritius\", stato de l'Africa orient\u00e2le indipendente da-o 1968, a s\u00f2 capit\u00e2le a l'\u00e9 Port Louis."}
{"id": "1853", "revid": "12052", "url": "https://lij.wikipedia.org/wiki?curid=1853", "title": "Namibia", "text": "Nomme ofi\u00e7i\u00e2: \" Republic of Namibia \", stato de l'Affrica meridion\u00e2le indipendente da-o 1990, a s\u00f2 capit\u00e2le a l'\u00e9 Windhoek.\nDescri\u00e7ion e st\u00f6ia.\nA l'\u00e9 st\u00e6ta col\u00f2nia tedesca da-o 1884 scinn'a-o 1920 e dapeu a l'\u00e9 st\u00e6ta aministr\u00e2 da l'Union S\u00f9dafricann-a scinn'a-o 1990."}
{"id": "1855", "revid": "12052", "url": "https://lij.wikipedia.org/wiki?curid=1855", "title": "Ciad", "text": "Ciad (Nommi ofi\u00e7i\u00e6: \" \u062c\u0645\u0647\u0648\u0631\u064a\u0629 \u062a\u0634\u0627\u062f \", in \u00e0rabo e \"R\u00e9publique du Tchad\" in fran\u00e7\u00e8ise) stato de l'Africa \u00e7entr\u00e2 indipend\u00e9nte da-o 1975, a seu capit\u00e2 a l'\u00e8 N'Djamena. Scib\u00e9n l'estra\u00e7i\u00f3n do petr\u00f2lio a l'\u00e0 comen\u00e7\u00f2u into 2005 e a continua a sostegn\u00ee o bilancio do stato, o Ciad o r\u00e8sta un di stati ci\u00f9 sotosvilup\u00e6 do m\u00f3ndo."}
{"id": "1856", "revid": "12052", "url": "https://lij.wikipedia.org/wiki?curid=1856", "title": "Gambia", "text": "Nomme ofi\u00e7i\u00e2: \" Republic of The Gambia \", stato de l'Africa \u00e7entro o\u00e7\u00e7ident\u00e2 indipendente da-o 1965, a seu capit\u00e2 a l'\u00e8 Banjul."}
{"id": "1859", "revid": "12052", "url": "https://lij.wikipedia.org/wiki?curid=1859", "title": "Verd\u00fba", "text": "Co-a par\u00f2lla verd\u00fba se ragrup\u00e0n comunem\u00e9nte e p\u00e0rte comest\u00ecbili de v\u00e0rie ci\u00e0nte, in particol\u00e2 de \u00f2rt\u00e0ggi. Se tr\u00e6ta a \u00f2gni m\u00f2ddo de 'na defini\u00e7i\u00f3n ch'a no l'\u00e9 go\u00e6i prec\u00eeza, includ\u00e9ndo ci\u00e0nte de qu\u00e6 se m\u00e0ngia o fr\u00fbto, e f\u00e9uggie \u00f2p\u00fb e r\u00e9ixe.\n\u00dbxi.\nA verd\u00fba a l'\u00e9 cuxin\u00e2 inte 'n'infinit\u00e6 de m\u00f2ddi difer\u00e9nti, es\u00e9ndo unn-a de b\u00e2ze de l'alimenta\u00e7i\u00f3n um\u00e2na inte t\u00f9tto o m\u00f3ndo. O l'\u00e9 asc\u00ec un di alim\u00e9nti chi f\u00e0n ci\u00f9 b\u00e9n a-a sal\u00fbte, amerm\u00e0ndo o r\u00e9izego de contr\u00e2e v\u00e0rie mout\u00eee, e contegn\u00ecndo t\u00e0nte sost\u00e0nse nutrit\u00eeve c\u00f3mme e vitam\u00ecnn-e e v\u00e0rri miner\u00e2li.\nN\u00f3mmi da verd\u00fba.\nChi de s\u00f3tta se peu v\u00e9dde 'na tab\u00e9lla co-e ci\u00f9 conosci\u00fbe vari\u00eat\u00e6 de verd\u00fba, scr\u00eete c\u00f3mme se d\u00eexan inte \u00e7\u00e8rtid\u00f9nn-e v\u00e0riante da l\u00e9ngoa l\u00ecgure.\nVari\u00eat\u00e6 de verd\u00fba l\u00ecguri.\nPi\u00e2ti de verd\u00fba"}
{"id": "1860", "revid": "212404", "url": "https://lij.wikipedia.org/wiki?curid=1860", "title": "\u00c7itt\u00e6 de Fransa", "text": ""}
{"id": "1861", "revid": "12052", "url": "https://lij.wikipedia.org/wiki?curid=1861", "title": "Marseggia", "text": "Mars\u00e9ggia (in fran\u00e7\u00e9ise: \"Marseille\" , in provens\u00e2: \"Marselha\", in latin: \"Massilia\", in grego: \"\u039c\u03b1\u03c3\u03c3\u03b1\u03bb\u03af\u03b1\") o l'\u00e9 'n com\u00fbne fran\u00e7\u00e9ize de 869 815 abit\u00e0nti, capol\u00eaugo da regi\u00f3n da Prov\u00e9nsa-\u00c0rpi-C\u00f2sta Az\u00f9rra e do dipartim\u00e9nto do Bouches-du-Rh\u00f4ne, \u00f3ltre che pr\u00ecmmo p\u00f2rto da Fr\u00e0nsa e as\u00e6 inport\u00e0nte into M\u00e2 Mediter\u00e0nio. Seg\u00f3nda \u00e7it\u00e6 pe grand\u00e9ssa da na\u00e7i\u00f3n, co-a seu \u00e0rea urb\u00e2na conta squ\u00e6xi 1.590.000 pers\u00f3nn-e.\nSt\u00f6ia.\nC\u00f3mme \u00e7it\u00e6 ci\u00f9 ant\u00eega da Fr\u00e0nsa e unn-a de tra qu\u00e9lle ci\u00f9 st\u00f2riche d'Eur\u00f2pa, a l'\u00e8 sorvenomin\u00e2 a \"Cit\u00e9 Phoc\u00e9enne\" \u00f2, in provens\u00e2, \"la Ciutat Foc\u00e8a\" - \u00f6 s\u00e6 \"a \u00c7it\u00e6 Focea\" - perch\u00e9 a l'\u00e8 st\u00e6ta fond\u00e2 into 600 a.C. da di main\u00e6 gr\u00eaghi \u00f2rigin\u00e2i da Focea.\nComunica\u00e7io\u00een.\nStr\u00e0dde.\nA \u00e7it\u00e6 de Mars\u00e9ggia a l'\u00e8 serv\u00eea da-e sego\u00e9nti outostr\u00e0dde:\nFerov\u00eee e trasp\u00f2rti p\u00f9blici.\nMars\u00e9ggia a l'\u00e8 coleg\u00e2 a-a r\u00e6 ferovi\u00e0ria a \u00e2ta velocit\u00e6 fran\u00e7\u00e9ize (co-i TGV), che se ferman inta gr\u00e0nde sta\u00e7i\u00f3n de \"Marseille-Saint-Charles\", gr\u00e0\u00e7ie a-i qu\u00e6 gh'\u00e8 di colegam\u00e9nti dir\u00e8tti co-o r\u00e8sto do p\u00e0ize.\nO trasp\u00f2rto p\u00f9blico o l'\u00e8 garant\u00eeo da 'na metropolit\u00e0nn-a form\u00e2 da 2 l\u00ecnie e da 3 l\u00ecnie de tranv\u00e0i. Rigo\u00e0rdo a-o trasp\u00f2rto p\u00f9blico in sce g\u00f3mma Mars\u00e9ggia conta 119 l\u00ecnie de cori\u00eare.\nAriop\u00f2rti.\nA \u00e7it\u00e6 de Mars\u00e9ggia a l'\u00e8 serv\u00eea da l'ariop\u00f2rto de \"Marseille-Provence\", co-o c\u00f2dice IATA \"MRS\", ch'o se tr\u0153va ci\u00f9 \u00f2 m\u00eano 25 chil\u00f2metri a n\u00f2rd.\nAministra\u00e7i\u00f3n.\nSeto\u00ee e arrondissements.\nO terit\u00f6io do com\u00fbne de Mars\u00e9ggia o l'\u00e8 sudiv\u00eezo inte s\u00e9zze arrondissements, inser\u00eei inti sego\u00e9nti \u00e9utto seto\u00ee:"}
{"id": "1863", "revid": "12052", "url": "https://lij.wikipedia.org/wiki?curid=1863", "title": "Car\u00f2ttoa", "text": "Car\u00f2ttoa \u00f2 car\u00f2tta (car\u00f2ta in vintimigi\u00f4zo, carota in moneg\u00e0sco) o l'\u00e8 'na s\u00f3ttasp\u00eace de \"Daucus carota\" , de sp\u00e9sso clasific\u00e2 c\u00f3mme Daucus carota\" subsp. \"sativus .\nVari\u00eat\u00e6.\nDe car\u00f2tte a gh'\u00e8 div\u00e8rsce vari\u00eat\u00e6, tra e qu\u00e6 s'aregorda a Car\u00f2ttoa de Arb\u00e9nga, coltiv\u00e2 inte l'\u00f2m\u00f2nima ci\u00e0nn-a."}
{"id": "1865", "revid": "12052", "url": "https://lij.wikipedia.org/wiki?curid=1865", "title": "\u00c7i\u00f2ula", "text": "Allium cepa , comunem\u00e9nte conosci\u00fba c\u00f3mme \u00e7i\u00f2ula, (antigam\u00e9nte \u00e7ev\u00f3lla, \u00e7ioula in savon\u00e9ize, \u00e7evula in vintimigi\u00f4zo e moneg\u00e0sco, it: \"cipolla\") a l'\u00e9 'na ci\u00e0nta ch'a apartegne a-a fam\u00ecggia de Amaryllidaceae.\nVari\u00eat\u00e6.\nDe \u00e7i\u00f2ula a gh'\u00e8 div\u00e8rsce vari\u00eat\u00e6, tra e qu\u00e6 s'aregorda a \u00e7i\u00f2ula de Pign\u00f3n, coltiv\u00e2 inte l'\u00f2m\u00f2nimo com\u00fbne da prov\u00ecnsa da Sp\u00e9zza."}
{"id": "1868", "revid": "12052", "url": "https://lij.wikipedia.org/wiki?curid=1868", "title": "Fr\u00fbta", "text": "Co-a p\u00f2ula fr\u00fbta se ragr\u00fbpan comunem\u00e9nte v\u00e0rri t\u00eepi de fr\u00fbto comest\u00ecbili. Se tr\u00e6ta a \u00f2gni m\u00f2ddo de 'na defini\u00e7i\u00f3n ch'a no l'\u00e9 go\u00e6i prec\u00eeza d\u00e6to che di fr\u00fbti s\u00f3n conscider\u00e6 c\u00f3mme verd\u00fba (prez\u00e9npio e tom\u00e2te \u00f2 i such\u00ecn) o de gr\u00f9ppi div\u00e8rsci, c\u00f3mme i fr\u00fbti de b\u00f2sco. \n\u00dbxi.\nA fr\u00fbta a v\u00eagne consum\u00e2 s\u00e9gge s\u00e9nsa di tratam\u00e9nti s\u00e9gge, prez\u00e9npio, c\u00f3mme marmel\u00e2te, cons\u00e8rve \u00f2 inte di \u00e2tri pi\u00e2ti. A fr\u00fbta a l'\u00e9 un di alim\u00e9nti chi f\u00e0n ci\u00f9 b\u00e9n a-a sal\u00fbte, amerm\u00e0ndo o r\u00e9izego de contr\u00e2e v\u00e0rie mout\u00eee.\nN\u00f3mmi da fr\u00fbta.\nChi de s\u00f3tta se peu v\u00e9dde 'na tab\u00e9lla co-e ci\u00f9 conosci\u00fbe vari\u00eat\u00e6 de fr\u00fbta, scr\u00eete c\u00f3mme se d\u00eexan inte \u00e7ertid\u00f9nn-e v\u00e0riante da l\u00e9ngoa l\u00ecgure."}
{"id": "1869", "revid": "12052", "url": "https://lij.wikipedia.org/wiki?curid=1869", "title": "\u00c7\u00ebxa", "text": "A \u00e7\u00ebxa \u00f2 \u00e7eexa (\u00e7erexa primma do XIX secolo, \u00e7\u00eaxa seg\u00f3ndo a graf\u00eea ofi\u00e7i\u00e2, scexa in savon\u00e9ize, \u00e7ereixa in vintimigi\u00f4zo, \u00e7ereija in moneg\u00e0sco) o l'\u00e8 o fr\u00fbto de l'\u00e8rbo de \u00e7\u00eaxe, sp\u00eace da famiggia de Rosaceae, clasific\u00e2 c\u00f3mme \"Prunus avium\" . \nDescri\u00e7ion e st\u00f6ia.\nO nomme o ven da-o latin \"cerasus\" (it: \"ciliegia\") ch'o ven da-o grego \u03ba\u03ad\u03c1\u03b1\u03c3\u03bf\u03c2 (k\u00e8rasos) da-o nomme da \u00e7itt\u00e6 de \u039a\u03b5\u03c1\u03b1\u03c3\u03bf\u03cd\u03bd\u03c4\u03b1 (Keras\u00f9nta), vexin a Trabizonda insce-o M\u00e2 Neigro, de donde segondo Plinnio o Vegio i Romen porton a Romma i primmi \u00e6rboi de \u00e7eexa into I sec. d.C.\nO so fruto o g'ha o m\u00e6ximo nomme: a qualit\u00e6 do\u00e7e a l'\u00e8 da specce \"Prunus avium\", quella amaa, dita \"\u00e7eexa am\u00e6na\", a l'\u00e8 da specce \"Prunus cerasus\". O fruto o l'\u00e8 normalmente sferico de 0.7 a 2 \u00e7entimetri de diametro. O c\u00f4, de sovente rosso, o p\u00eau ese da o gi\u00e4no ci\u00e6o a o rosso sc\u00f9o squ\u00e6xi neigro.\nA porpa asc\u00ec a g'ha diverse colora\u00e7ioin e conscistense, da o gianco a o rosso sc\u00f9o e da o tennio a o croccante. A \u00e7\u00ebxa a g'ha 'n'armella so\u00f6, d\u00fba e do c\u00f4 do legno."}
{"id": "1870", "revid": "1211", "url": "https://lij.wikipedia.org/wiki?curid=1870", "title": "Stati de le Americhe", "text": ""}
{"id": "1871", "revid": "12052", "url": "https://lij.wikipedia.org/wiki?curid=1871", "title": "Stati de l'America \u00c7entr\u00e2", "text": ""}
{"id": "1873", "revid": "12052", "url": "https://lij.wikipedia.org/wiki?curid=1873", "title": "Stati de l'America do Sud", "text": "Stati co l'independen\u00e7a.\nAncheu l'America do Sud a l'\u00e8 comp\u00f2sta de dozze paixi independenti (tra parentexi a capit\u00e2):&lt;br&gt;\nDomini d'\u00e4tri paixi, territ\u00f6i sensa indipenden\u00e7a.\nTra parentexi a na\u00e7ion da qu\u00e6 dipendan"}
{"id": "1875", "revid": "12052", "url": "https://lij.wikipedia.org/wiki?curid=1875", "title": "Argentinn-a", "text": "L'Argentinn-a (Nomme ofi\u00e7i\u00e2: \"Rep\u00fablica Argentina\"), o l'\u00e8 'n p\u00e0ize de l'America do Sud. A s\u00eau capit\u00e2le a l'\u00e8 Buenos Aires (in zen\u00e9ize: Bones\u00e0ire). \nDati geogr\u00e0ffici e polittici.\nA gh'\u00e0 'n terit\u00f6jo continent\u00e2 de 2.780.403 km\u00b2, ch'o confinn-a con Bolivia e Paraguay a n\u00f2rd, Uruguay e l'O\u00e7eano Atlantico a est, Cile a \u00f2vest e sud, e o Brax\u00ee a n\u00f2rd-est. A gh'\u00e0 asc\u00ec 965.597 km\u00b2 de t\u00e6re inte l'Antartide e a reclamma e \u00eczoe Falkland (Islas Malvinas), parte do terit\u00f6jo argentin, amministr\u00e6 da l'Inghilt\u00e6ra. \nPe-a s\u00eau estenscion a l'\u00e8 o segondo stato de l'America do Sud e l'ottavo do mondo.\nO stato o l'\u00e8 orden\u00f2u comme rep\u00f9bbrica feder\u00e2le prescidensi\u00e2le, indipendente da a Spagna da o 9 L\u00fbggio 1816. O comprende 23 provinse e 'na \u00e7itt\u00e6 out\u00f2noma opp\u00fbre Capol\u00eaugo Feder\u00e2le, ch'a l'\u00e8 a \u00e7itt\u00e6 de Buenos Aires. \u00c2tre \u00e7itt\u00e6 d'importansa son C\u00f3rdoba, Rosaio, Santa Fe, Mendoza, La Plata, San Miguel de Tucum\u00e1n e Mar del Plata.\nA l'\u00e8 membro do Mercosur, OAS, ONU, OEA, G15 e WTO.\nPopolassion.\nSe stimma ch'a s\u00eau popolassi\u00f4n a l'\u00e8 de 37.355.000 abitanti (2004), con unna denscit\u00e6 de 13 ab/km\u00b2.\nO 90% o l'\u00e8 de rassa gianca, con un 85% de discendenti d'ouropei. A popolassion indigena p\u00fba a l'\u00e8 solo do 0,5% do tot\u00e2le. \nL'urbanissasion a riva a-o 89,3% da popolassion tot\u00e2le e Buenos Aires a con\u00e7entra \u00fbn terso di abitanti da na\u00e7ion.\nL\u00e9ngoa.\nA l\u00e9ngoa ofi\u00e7i\u00e2 a l'\u00e8 o spagn\u00f2llo, con predominnio da variet\u00e6 rioplatense, parl\u00e2 da-a maggioransa da popolassion.\nSon parl\u00e6 asc\u00ec diverse l\u00e9ngoe minorit\u00e2je indigene comme o guaran\u00ec (co-ofi\u00e7i\u00e2 inta provinsa de Corrientes), o quechua e \u00e2tre. \nTra \u00e7erti gr\u00f9ppi se p\u00e2rla molte l\u00e9ngoe di foest\u00ea immigr\u00e6 da-o 1860 scinn-a \u00e7irca 1960, comme o zeneize, o veneto, o si\u00e7ilian, l'italian (e tante parl\u00e6 loc\u00e2li italiann-e), o frans\u00e9ize, o tedesco, o r\u00fbsso, l'yiddish, ebraico, galissian e catalan, o polacco, l'ingleise, ecc.\nReligion.\nGh'\u00e8 unn'ampia libert\u00e6 de c\u00fblto scibben o stato o sostegne a religion catt\u00f2lica, profess\u00e2 da-a maggioransa di argent\u00ecn. Ghe son asc\u00ec comunit\u00e6 d'ebrei e d'islamici.\nBand\u00eaa.\nA band\u00eaa argentinn-a a l'\u00e8 st\u00e6ta cre\u00e2 da Manuel Belgrano into 1812, un intelettu\u00e2le argentin de famiggia ligure (da Ineja), o qu\u00e6 o l'\u00e0 dizegn\u00f2u co-i co\u00ee da coccarda (\"escarapela\") na\u00e7ion\u00e2le, \u00e7eleste e gianca, mentre o st\u00e2va inscie rive do sciumme Paran\u00e1.\nA l'\u00e8 st\u00e6ta is\u00e2 pe a primma v\u00f2tta o 27 frev\u00e2 1812 inta \u00e7itt\u00e6 de Rosaio. Into \u00e7entro a gh'\u00e0 l'emblema do s\u00f4 (d\u00eeto \"Sol de Mayo\", o S\u00f4 de Mazzo, meize da revolusion do Primmo Governo Patri\u00f2tico).\nSt\u00f6ja.\nPrimma da conquista spagn\u00f2lla o terit\u00f6jo argentin o l'\u00eaa popol\u00f2u da diverse trib\u00f9 indigene e occup\u00f2u into n\u00f2rd da l'Impeo Inca.\nZ\u00e0 sotta a coronn-a spagn\u00f2lla, l'attu\u00e2le Argentinn-a a f\u00e2va in prin\u00e7\u00ecpio parte do \"Virreynato del Per\u00fa\", amministr\u00f2u da-a \u00e7itt\u00e6 de L\u00ecmma, ma into 1776 o l'\u00e8 st\u00e6to fond\u00f2u o \"Virreynato del R\u00edo de la Plata\", con capit\u00e2le Buenos Aires.\n\u00c7erte parte de l'attu\u00e2le terit\u00f6jo, comme o sud d\u00eeto Patagonia, no sajeivan st\u00e6te occup\u00e6 e domin\u00e6 completamente scin a \u00e7irca o 1880.\nL'origgine do nomme \"Argentina\" a gh'\u00e0 relassion co-a lezzenda da \"Sierra del Plata\" (di monti p\u00ecn d'argento), com\u00f9n tra i primmi conquistato\u00ee do Sudamerica, portogheixi e spagn\u00f2lli, i qu\u00e6, rivando a-o R\u00edo de la Plata, o ci\u00f9 l\u00e2rgo do mondo, scoverto into 1516, l'aivan ciamm\u00f2u in quello m\u00f2ddo.\nInto 1810, o popolo de Buenos Aires o l'\u00e0 comens\u00f2u a \"Revoluci\u00f3n de Mayo\", faxendo sciort\u00ee da-a \u00e7itt\u00e6 o \"virrey\" (o vi\u00e7er\u00e8, deleg\u00f2u da coronn-a), formando un n\u00eauvo gr\u00f9ppo de governo integr\u00f2u da nativi \"criollos\" e dando ini\u00e7io a-a Gu\u00e6ra d'Indipendensa d'e Provinse Un\u00eee do R\u00edo de la Plata (\"Provincias Unidas del R\u00edo de la Plata\") contro a Spagna coloni\u00e2le (1810-1824).\nO 9 L\u00fbggio 1816, inta \u00e7itt\u00e6 de San Miguel de Tucum\u00e1n, un congresso de deput\u00e6 d'e provinse do n\u00f2rd-\u00f2vest e \u00e7entro-\u00f2vest do p\u00e0ize, insemme a di deput\u00e6 in exilio da l'attu\u00e2le Bolivia, \u00e0n deciar\u00f2u l'indipendensa d'e \"Provincias Unidas en Sud Am\u00e9rica\".\nD\u00f2po o periodo coloni\u00e2le n'\u00e8 comens\u00f2u \u00fbn de lotta interna pe l'amministrassion do terit\u00f6jo e scin a-o 1861 no gh'\u00e8 st\u00e6ta 'na na\u00e7ion un\u00eea.\nInta segonda meit\u00e6 de l'Eutto\u00e7ento s'ini\u00e7ia un periodo de prosperit\u00e6 ch'o fini\u00e0 \u00e7ent'anni ci\u00f9 t\u00e2rdi, caratterizz\u00f2u da-i f\u00f2rti investimenti in educassion e into svil\u00f9ppo de l'agricolt\u00fba e da produssion de carne e gran pe o merc\u00f2u ouropeo, un fatt\u00f4 ch'o l'attivi\u00e0 l'immigrassion ouropea, prin\u00e7ipalmente italiann-a e spagn\u00f2lla, oumentandoghe a popolassion de vari milio\u00ecn. L'Argentinn-a a l'\u00eaa conosci\u00fba in quelli tempi comme \"el granero del mundo\" (o gran\u00e2 do mondo).\nQuella prosperit\u00e6 a l'\u00e0 cond\u00fbto a v\u00e0rie reforme inta politica, inta so\u00e7iet\u00e6 e anche inte l'universcit\u00e6, comme l'institussion da lezze de voto e o svil\u00f9ppo da classe mezan-a.\nO governo d'Hip\u00f3lito Yrigoyen o l'\u00e0 incorpor\u00f2u a-a na\u00e7ion i figgi di immigr\u00e6; Juan Domingo Per\u00f3n (prescidente da-o 1946 a-o 1955, e ci\u00f9 t\u00e2rdi da-o 1973 a-a s\u00eau morte l'anno succescivo), insemme a s\u00eau mogg\u00ea Eva Duarte de Per\u00f3n (d\u00eeta \"Evita\"), o l'\u00e0 travaggi\u00f2u pe a giust\u00ec\u00e7ia so\u00e7i\u00e2le e instit\u00fbio o voto da d\u00f2nna.\nInto m\u00eazo de 'na scituassion de violensa politica e de l\u00f2tte interne lasci\u00e6 da-o \"peronismo\", \u00e0n piggi\u00f2u o poei i milit\u00e2ri inte l'anno 1976. 'Sto periodo de convolscion o l'\u00e0 lasci\u00f2u 30.000 personn-e spar\u00eee (n\u00f9mmero molto question\u00f2u scinn-a anch\u00eau) ma o l'\u00e8 fin\u00eeo into 1983, un anno d\u00f2ppo a gu\u00e6ra de \"Malvinas\" contro l'Inghilt\u00e6ra, ch'a l'\u00e0 sconfito l'Argentinn-a recuperando o contr\u00f2llo de \u00ecsoe Falkland.\nZa inta democra\u00e7ia, into 1991 o prescidente Carlos Menem o l'\u00e0 taggi\u00f2u l'instabilit\u00e6 econommica co-a lezze de \"convertibilit\u00e6\", ch'a f\u00e2va \u00fbn \"peso\" p\u00e2 a \u00fbn \"d\u00f2llaro\", deuvi\u00e2 scinn-a fin de l'anno 2001, d\u00f2ppo o scciupp\u00e2 da cr\u00eexi econommica do governo do prescidente De La R\u00faa.\nTuriximo.\nL'Argentinn-a, pe l'estension do s\u00eau terit\u00f6jo, a gh'\u00e0 'na vasta diverscit\u00e6 d'ambienti, con gran richessa natur\u00e2le e importante reserve \u00ecddriche, ch'a fan divent\u00e2 'n p\u00f2sto molto attivo pe o turiximo, svilupp\u00f2u ci\u00f9 fortemente inti \u00fbrtimi anni.\nI turisti rivan soviat\u00fbtto da-i Stati Un\u00eei, da l'Our\u00f2pa e da-o resto do Sudamerica, e \u00e7\u00e9rnan l'Argentinn-a comme p\u00e0ize sensa conflitti de teror\u00ecximo, sensa emergense sanit\u00e2je, con 'na m\u00e4vegiosa gastronom\u00eca, di belliscimi paizaggi e asc\u00ec \u00f2ttimi pr\u00eaxi.\nE dest\u00ecnassioin prefer\u00eee son: Buenos Aires coi s\u00eau monumenti, a s\u00eau richessa coltur\u00e2le, e s\u00eau sejann-e attive e a m\u00fbxica do tango; l'Iguaz\u00fa co-e casc\u00e6 e a selva; o giass\u00e2 Perito Moreno e o Lago Argentin inte l'estremo sud de Ande da Patagonia; l'avvistamento de balenn-e a Puerto Madryn; o lago Nahuel Huapi e a neive de Bariloche; i vin de Mendoza; e \u00e2tre \u00e7itt\u00e6 comme Salta, Jujuy (vexin a-a d\u00eeta Quebrada de Humahuaca) e C\u00f3rdoba.\nArgentinn-a e a Liguria.\nIn Argentinn-a gh'\u00e8 a ci\u00f9 grande comunit\u00e6 d'emigr\u00e6 l\u00ecguri e ci\u00f9 de t\u00f9tto zen\u00e9ixi. Testimoniansa de questo a s'attr\u00eauva anche inte c\u00f6se piccinn-e, comme a magetta da squaddra de ball\u00f3n do Boca Juniors co-o s\u00eau scr\u00eeo \"Xeneizes\". \nDi cognommi l\u00ecguri ghe n'\u00e8 tant\u00ecscimi in Argentinn-a, soviat\u00f9tto inta \u00e7itt\u00e6 de Buenos Aires e dintorni.\nO quart\u00ea de \"La Boca\", inscio p\u00f2rto de Buenos Aires, o l'\u00e8 o p\u00f2sto prin\u00e7ip\u00e2le d'influensa ligure."}
{"id": "1876", "revid": "12052", "url": "https://lij.wikipedia.org/wiki?curid=1876", "title": "Bolivia", "text": "Bolivia, nomme ofi\u00e7i\u00e2: \"Rep\u00fablica de Bolivia\", paize de l'America do Sud, a s\u00f2 capit\u00e2le a l'\u00e9 Sucre.\nDescri\u00e7ion e st\u00f2ia.\nA s\u00eade do gov\u00e8rno da Bolivia a l'\u00e9 per\u00f2 a La Paz."}
{"id": "1877", "revid": "12052", "url": "https://lij.wikipedia.org/wiki?curid=1877", "title": "Brax\u00ee", "text": "Nomme ofi\u00e7i\u00e2: \"Rep\u00fablica Federativa do Brasil\". P\u00e0ize de l'America do Sud, membro do Mercosur, a seu capit\u00e2 a l'\u00e9 Braxilia.\nDati gener\u00e2li.\nO l'\u00e8 o ci\u00fb grande di Stati de l'America do Sud e o quinto do m\u00f3ndo. O g'ha conf\u00efn con qu\u00e6xi t\u00fbtti i stati s\u00fbdamerichen, eccetto o Cile e l'Ecuad\u00f2r.\nA seu popolassi\u00f4n a conta 188.098.127 abitanti (2006), insce 'na s\u00fbperfi\u00e7ie de 8.514.877 km2.\nAntiga col\u00f2nia portogh\u00e9ize, quella a l'\u00e8 a seu l\u00e9ngoa ofi\u00e7i\u00e2 parl\u00e2 da-a maggi\u00f4ransa da popolassi\u00f4n, scibben che ghe segge di \u00e2tre l\u00e9ngoe min\u00f4\u00eft\u00e2je port\u00e6 dai immigranti comme o tedesco, l'italian, o giappon\u00e9ize, o c\u00f4rean, e o spagn\u00f2llo.\nE prin\u00e7ip\u00e6 \u00e7itt\u00e6 son: S\u00e3o Paulo, Rio de Janeiro, Braxilia, Salvador, Belo Horizonte, Fortaleza, Curitiba, Porto Alegre, Manaus, etc.\nA seu economia a l'\u00e8 a ci\u00fb grande de l'America Latinn-a e a d\u00e8xima d'o m\u00f4ndo. O l'\u00e8 'na gran potensa in agric\u00f4lt\u00fba e o g'ha 'n sett\u00f4 ind\u00fbstri\u00e2le m\u00f4lto svil\u00fbpp\u00f2u, s\u00f4viat\u00fbtto in autom\u00f2bili e aeronavi. O t\u00fbriximo o l'\u00e9 anche cresci\u00fbo m\u00f4lto, essendo a primma destinasion d'America Latinn-a.\nA m\u00fbxica, a dansa e a letiat\u00fba braxiliann-a, o \"football\", e-e spiage son fam\u00f4se in t\u00fbtto o m\u00f4ndo.\nSt\u00f6ja.\nO primmo descrovit\u00f4 do Brax\u00ee o l'\u00e8 st\u00e6to Pedro \u00c1lvares Cabral, c'o l'ha visto e t\u00e6re brasiliann-e pe-a primma v\u00f2tta o 21 arv\u00ee 1500 e o gi\u00f4rno d\u00f2ppo o l'\u00e9 sbarc\u00f2u a Porto Seguro (Bahia). Svil\u00fbppando l' agric\u00f4lt\u00fba con mand\u00eauvia scciava, Salvador o l'\u00e9 divent\u00f2u a primma capit\u00e2. O l'\u00e9 divent\u00f2u indipendente da-o P\u00f4rt\u00f4gallo into 1822, quande l'\u00e9 nasci\u00fbo l'Impeo do Brax\u00ee. Into 1891 l'\u00e9 nasci\u00fba a primma rep\u00f9bblica moderna do Brax\u00ee."}
{"id": "1878", "revid": "12052", "url": "https://lij.wikipedia.org/wiki?curid=1878", "title": "Ceuta", "text": "Ceuta (in spagn\u00f2llo , n\u00f3mme ofi\u00e7i\u00e2 \"Ciudad Aut\u00f3noma de Ceuta\") a l'\u00e8 'na \u00e7it\u00e6 out\u00f2noma da Sp\u00e0gna de 85 144 abit\u00e0nti. A l'\u00e8 scito\u00e2 inta c\u00f2sta afric\u00e0nn-a do str\u00e9ito de Gibilt\u00e6ra, circond\u00e2 da terit\u00f6i a sovranit\u00e6 maroch\u00ecnn-a.\nSt\u00f6ia.\nA \u00e7it\u00e6 de Ceuta probabilm\u00e9nte a l'\u00e8 st\u00e6ta fond\u00e2 da-i cart\u00e0gin\u00e9izi into V s\u00e9colo a.C. e a l'\u00e8 st\u00e6ta conquist\u00e2 da-i rom\u00e2ni into 42 d.C. Sucesivam\u00e9nte a l'\u00e8 st\u00e6ta s\u00f3tta a-o contr\u00f2llo visig\u00f2to, \u00e0rabo, portogh\u00e9ize e a-a f\u00ecn spagn\u00f2llo into 1668.\nComunica\u00e7io\u00een.\nTrasp\u00f2rti p\u00f9blici.\nA \u00e7it\u00e6 de Ceuta a l'\u00e8 serv\u00eea da 9 l\u00ecnie de cori\u00eare.\nTrasp\u00f2rti mar\u00ectimi.\nCeuta a l'\u00e8 coleg\u00e2 a l'Eor\u00f6pa atrav\u00e8rso 'n serv\u00ec\u00e7io de tragh\u00e9tti ch'o conpie 15-20 travers\u00e0dde a-o gi\u00f3rno v\u00e8rso o p\u00f2rto de Algeciras."}
{"id": "1879", "revid": "12052", "url": "https://lij.wikipedia.org/wiki?curid=1879", "title": "Melilla", "text": "Melilla (in spagn\u00f2llo , n\u00f3mme ofi\u00e7i\u00e2 \"Ciudad Aut\u00f3noma de Melilla\") a l'\u00e8 'na \u00e7it\u00e6 out\u00f2noma da Sp\u00e0gna de 86 384 abit\u00e0nti. A l'\u00e8 scito\u00e2 inta c\u00f2sta n\u00f2rdafric\u00e0nn-a, circond\u00e2 da terit\u00f6i a sovranit\u00e6 maroch\u00ecnn-a.\nComunica\u00e7io\u00een.\nTrasp\u00f2rti p\u00f9blici.\nA \u00e7it\u00e6 de Ceuta a l'\u00e8 serv\u00eea da 7 l\u00ecnie de cori\u00eare.\nTrasp\u00f2rti mar\u00ectimi.\nMelilla a l'\u00e8 coleg\u00e2 a l'Eor\u00f6pa atrav\u00e8rso 'n serv\u00ec\u00e7io de tragh\u00e9tti giornali\u00eari dir\u00e8tti v\u00e8rso i p\u00f2rti de Malaga, Almer\u00eda e Motril.\nAriop\u00f2rti.\nA \u00e7it\u00e6 de Melilla a l'\u00e8 serv\u00eea da lAeropuerto de Melilla\", co-o c\u00f2dice IATA \"MLN\"\"', ch'o garant\u00ecsce x\u00eaui giornali\u00eari da e v\u00e8rso \u00e2tre \u00e7it\u00e6 spagn\u00f2lle c\u00f3mme Malaga, Granada, Almer\u00eda, Madr\u00ecd, Sevilla, Bar\u00e7el\u00f3nn-a, Valencia, Palma de Mallorca e Gran Canaria."}
{"id": "1880", "revid": "12052", "url": "https://lij.wikipedia.org/wiki?curid=1880", "title": "Ecuad\u00f2r", "text": "Nomme ofi\u00e7i\u00e2: \"Rep\u00fablica del Ecuador\", p\u00e0ize de l'America do Sud, a s\u00f2 capit\u00e2le a l'\u00e8 Quito.\nDescri\u00e7ion e st\u00f6ia.\nA comunit\u00e6 ecuadoregna a l'\u00e8 a ci\u00f9 grande comunit\u00e6 de immigr\u00e6 inta \u00e7it\u00e6 de Zena ancheu."}
{"id": "1881", "revid": "12052", "url": "https://lij.wikipedia.org/wiki?curid=1881", "title": "Guyana", "text": "Guyana \u00f2 \"Gui\u00e0nn-a\", nomme ofi\u00e7i\u00e2: \"Co-operative Republic of Guyana\", p\u00e0ize de l'Am\u00e9rica do S\u00f9d, a s\u00f2 capit\u00e2le a l'\u00e8 Georgetown, indipendente da-o Regno Un\u00efo da-o 1966."}
{"id": "1882", "revid": "12052", "url": "https://lij.wikipedia.org/wiki?curid=1882", "title": "Paraguay", "text": "Paraguay (in spagn\u00f2llo: \"Rep\u00fablica del Paraguay\", in guaran\u00ec: \"Tet\u00e3 Paragu\u00e1i\"), o l'\u00e8 'n P\u00e0ize do \u00e7entro d'America do S\u00fbd. A seu capit\u00e2le a l'\u00e9: Asunci\u00f3n\nO g'ha 3.920 km de conf\u00een, in scio s\u00fbd e s\u00fbd-\u00f2vest con l'Argentinn-a, in sce l'\u00e8st co-o Bras\u00ee, e in scio n\u00f2rd-\u00f2vest con a Bolivia. A seu popolasi\u00f4n a l'\u00e8 de 6.347.884 abitanti (stim\u00f2u 2005). O gh'\u00e0 'na superf\u00eccce de 406.752 km2 e no gh'\u00e0 c\u00f2ste marittime, ma o sciorte a-o m\u00e2 attraverso o sci\u00fbmme Paran\u00e1. O l'\u00e8 membro do Mercosur.\nO vegne divizo da-o sci\u00fbmme Paraguay in doe regioin: l'orient\u00e2 e l'o\u00e7ident\u00e2 d\u00efta Chaco Paraguayo.\nE \u00e7itt\u00e6 ci\u00fb popol\u00e6 son Asunci\u00f3n, Ciudad del Este, San Lorenzo, Lambar\u00e9, Fernando de la Mora, Encarnaci\u00f3n, Luque e Pedro Juan Caballero.\nO l'\u00e8 indipendente da-a Spagna da-o 14 de mazzo do 1811.\nE l\u00e9ngue ofi\u00e7i\u00e6 son o spagn\u00f2llo e o guaran\u00ec, p\u00e2rla d'or\u00ecgine pre-coloni\u00e2 c'a piggia o nomme da rassa loc\u00e2le, utiliz\u00e2 ancon da-o 90% da popolasion tot\u00e2le do P\u00e0ize. Quelli che o ghe p\u00e2rlan no son solo i indigeni, ma asc\u00ec a maggioransa di \"mestizos\" de colt\u00fba ispann-a rescidenti inte \u00e7itt\u00e6 con 'n'organiza\u00e7ion so\u00e7i\u00e2le e econ\u00f2mmica ouropea."}
{"id": "1883", "revid": "12052", "url": "https://lij.wikipedia.org/wiki?curid=1883", "title": "Per\u00f9", "text": "O Per\u00fb (spagn\u00f2llo: \"Rep\u00fablica del Per\u00fa\", Quechua: \"Piruw\", Aymara: \"Piruw\"), o l'\u00e8 'n stato d'a p\u00e2rte \u00e7entr\u00e2 e \u00f4\u00e7ident\u00e2 de l'America do S\u00fbd.\nDescri\u00e7ion e st\u00f6ia.\nA s\u00eau capit\u00e2 e \u00e7itt\u00e6 ci\u00fb importante a l'\u00e8 Limma.\nO l'ha conf\u00een con Ecuad\u00f2r e Colombia a n\u00f2rd, co-o Bras\u00ee a est, con Bolivia a s\u00fbd-\u00e8st, o Cile a s\u00fbd e l'O\u00e7eano Paxiffego a \u00f2vest. \nO l'\u00e8 'na rep\u00fbbbrica prescidensialista democratega divisa in 25 regio\u00een, indipendente da-a Spagna da 1821. A g'ha 'na popolassi\u00f4n de 27.219.264 abitanti.\nO popolo per\u00fbvian o l'\u00e8 form\u00f2u da molte rasse e o g'ha origgine inta messci\u00fba tra l'elemento spagn\u00f2llo e quello indigeno de Ande. O l'\u00e8 st\u00e6to a chin-a de l'Impeo Inca, ch'o l'aiva a s\u00f2 capit\u00e2 a Cusco, e e lengue Quechua e Aymara son ancon conserv\u00e6 da parte d'a popolassion indigena."}
{"id": "1884", "revid": "12052", "url": "https://lij.wikipedia.org/wiki?curid=1884", "title": "Suriname", "text": "O Suriname o l'\u00e8 \u00fbn stato de l'America do S\u00fbd. A s\u00eau capit\u00e2le a l'\u00e8 Paramaribo. L'\u00e8 l'\u00fbnico stato f\u00eaua de l'Eur\u00f2pa dove se parla prin\u00e7ipalmente l'olandeize, che a l'\u00e8 asc\u00ec a l\u00e9ngoa ofi\u00e7i\u00e2 do P\u00e0ize."}
{"id": "1885", "revid": "1211", "url": "https://lij.wikipedia.org/wiki?curid=1885", "title": "Uruguay", "text": "L'Uruguay o l'\u00e8 \u00fbn di Stati de l'America do Sud, membro do Mercosur, con 3.415.920 abitanti.\nCapit\u00e2: Montevideo\nDati gener\u00e2li.\nO confinn-a a n\u00f2rd-est e a n\u00f2rd co-o Brax\u00ee, a \u00f2vest con l'Argentinn-a, a sud co-o R\u00edo de la Plata, a est con l'O\u00e7eano Atlantico.\nO l'\u00e8 'na rep\u00fbbbrica prescidensi\u00e2, e a seu l\u00e9ngoa ofi\u00e7i\u00e2 a l'\u00e8 o spagn\u00f2llo. E prin\u00e7ip\u00e6 \u00e7it\u00e6 son Montevideo, c'a l'\u00e9 a capit\u00e2 do Stato, Punta del Este, Colonia del Sacramento, Fray Bentos, Salto e Paysand\u00fa.\nSt\u00f6ja.\nO l'\u00eba abit\u00f2u in prin\u00e7ipio da-i Charr\u00faas, e o l'\u00e8 st\u00e6to scoverto da-o spagn\u00f2llo Juan D\u00edaz de Sol\u00eds into 1516, c'o l'\u00e8 ariv\u00f2u a-o R\u00edo de la Plata. Da-o '700 o l'ea conosci\u00fbo co-o nomme de \"Banda Oriental\". Indipendente da-o 1824 sotto a guidda de Jos\u00e9 Gervasio Artigas, o l'ha dov\u00fbo lott\u00e2 co-o Brax\u00ee e l'Argentinn-a che voeivan a seu annesci\u00f4n. O Gioxeppe Gaibado o l'\u00e0 conbat\u00fbo da-o 1842 a-o 1848 pe difende a cit\u00e6 de Montevideo insemme a 'na legi\u00f3n di italiann-i mer\u00e7en\u00e2i. O l'\u00e9 st\u00e6to asc\u00ec \u00e2to ofi\u00e7i\u00e2le da marinn-a de l'Uruguay."}
{"id": "1887", "revid": "12052", "url": "https://lij.wikipedia.org/wiki?curid=1887", "title": "Muxica da Liguria", "text": "Muxica da Liguria&lt;br&gt;"}
{"id": "1888", "revid": "12052", "url": "https://lij.wikipedia.org/wiki?curid=1888", "title": "Nicol\u00f2 Pagan\u00ecn", "text": "Niccol\u00f2 (\u00f2 \"Nicheroso\" \u00f2 \"Nichiozo\") Paganin, (Zena, 27 ott\u00f4bre 1782 \u2013 Nissa, 27 mazzo 1840)\nV\u00ectta.\nViolinista e compoxit\u00f6 zeneize, o l'\u00e9 conscider\u00f2u \u00fbn d'i ci\u00fb perfetti violinisti de t\u00fbtti i tempi, con o\u00ebgio ass\u00f4l\u00fbto, int\u00f4nassi\u00f4n perfetta, t\u00e9cniche d'arco esprescive e n\u00eauvi m\u00f2ddi de d\u00eauvi\u00e2 o \"staccato\" e o \"pizzicato\".\nO l'ha st\u00fbdi\u00f2u con m\u00fbxixisti loc\u00e2li. I s\u00eau genit\u00f4i se ciam\u00e2van Antonio Paganin e Texo Bocciardo. O l'ha comens\u00f2u st\u00fbdiando con s\u00eau po\u00e6 a mandolinn-a da \u00e7inqu'anni. A sett'anni o l'ha comens\u00f2u a s\u00fbnn\u00e2 o violin, faxendo a primma appai\u00e7ion p\u00fbbblica a n\u00eauv'anni, e o primmo g\u00efo de con\u00e7erti inta Lombardia a trezz'anni.\nPer\u00f2 scinn-a-o 1831 o no l'\u00e9 st\u00e6to conscider\u00f2u comme 'virtuoso'.\nA s\u00eau immaginassion tecnica a l'ha av\u00fbo influensa insci compoxito\u00ee cl\u00e1ssici posterio\u00ee comme l'\u00fbnghereize Franz Liszt, o tedesco Johannes Brahms, o r\u00fbsso Sergei Rachmaninov, e \u00e2tri comme l'ingleize Andrew Lloyd Webber.\nE s\u00eau compoxisioin ci\u00fb reconosci\u00fbe son i 'Capri\u00e7\u00e7i'. O l'ha anche scrito sei con\u00e7erti, diverse sonate pe pianoforte, m\u00fbxica \"da camera\" e di \u00e2tri travaggi con chitara.\nSe dixe che e s\u00eau moen se po\u00e8ivan aslongh\u00ec ciasc\u00fbnn-a scinn-a i 45 \u00e7entimetri. P\u00eau d\u00e2se che quello foise dovuo a 'na moutia ciamm\u00e4 Scindrome de Marfan, per\u00f2 se credde asc\u00ec popolarmente che 'sta straordinaria longhessa a se doveiva a-e \u00f4e dedic\u00e6 \u00e4 prattica do violin."}
{"id": "1889", "revid": "242", "url": "https://lij.wikipedia.org/wiki?curid=1889", "title": "Paganini e o violin", "text": ""}
{"id": "1891", "revid": "12052", "url": "https://lij.wikipedia.org/wiki?curid=1891", "title": "Venezuela", "text": "Venezuela, \u00fbffi\u00e7ialmente \"Rep\u00fablica Bolivariana de Venezuela\", a l'\u00e8 'na na\u00e7ion do n\u00f2rd do S\u00fbdamerica.\nA g'ha 'na s\u00fbperfi\u00e7ie tot\u00e2le de 916.445 km\u00b2, tra o t\u00e6rit\u00f6jo continent\u00e2, l'\u00ccsoa Margarita e e Dipendense Feder\u00e2li d'Oltrem\u00e2.\nA s\u00eau capit\u00e2 a l'\u00e8 Caracas.\nA lengoa \u00fbffi\u00e7i\u00e2 a l'\u00e8 o spagn\u00f2llo, e gh'\u00e8 asc\u00ec diverse parl\u00e6 loc\u00e2li precoloni\u00e2li."}
{"id": "1892", "revid": "12052", "url": "https://lij.wikipedia.org/wiki?curid=1892", "title": "Cile", "text": "Nomme ofi\u00e7i\u00e2: \"Rep\u00fablica de Chile\", p\u00e0ize de l'America do S\u00f9d; a s\u00eau capit\u00e2le a l'\u00e9 Santiago do Cile.\nO gh'\u00e0 'na superfi\u00e7ie de 756.950\u00b2 km2. \nO s\u00eau terit\u00f6io o l'\u00e9 form\u00f2u da 'n lungh\u00ecscimo e str\u00e9ito t\u00f2cco de t\u00e6ra de ci\u00f9 de 4.200 km (da n\u00f2rd a s\u00f9d) conosci\u00fbo comme Cile continent\u00e2le, tra l'O\u00e7eano Paciffigo e e Ande, e o comprende asc\u00ec 'na por\u00e7ion de l'Antartide e e diverse \u00eczoe cilenn-e da Polinexa.\nDescri\u00e7ion e st\u00f6ia.\nI sci\u00f9mmi prin\u00e7ip\u00e6 son o Loa, o Biob\u00edo, o Futaleuf\u00fa, Calle-Calle. Pe a s\u00eau presensa in te l'America do Sud, l'O\u00e7eania e l'Antartide, o Cile o se definisce comme 'na na\u00e7ion tricontinent\u00e2le.\nO s\u00f9d do Cile continent\u00e2le o l'\u00e9 a parte o\u00e7ident\u00e2le da Patagonia. A s\u00eau popola\u00e7ion a l'\u00e9 de 16.598.074 abitanti (estim\u00f2u inte l'anno 2007), con unn-a denscit\u00e6 de 21,31 ab/km2."}
{"id": "1893", "revid": "12052", "url": "https://lij.wikipedia.org/wiki?curid=1893", "title": "Canada", "text": "O Canada (nomme ofi\u00e7i\u00e2: \"Canada\") o l'\u00e8 'n p\u00e0ize de l'America do n\u00f2rd, a s\u00f2 capit\u00e2le a l'\u00e9 Ottawa.\nE lengoe ofi\u00e7i\u00e6 do Canad\u00e0 son l'ingl\u00e9ize e o fran\u00e7\u00e9ize.\nOrdinam\u00e9nto do St\u00e2to.\nSovr\u00e0n: Elisabetta II do Regno Un\u00efo\nPrimmo Ministro: Justin Trudeau\nSudivixo\u00een aministrat\u00eeve.\nI stati e terit\u00f6i do Canad\u00e0 son (tra parentexi l'anno d'intr\u00e2 inta confedera\u00e7i\u00f3n):"}
{"id": "1894", "revid": "12052", "url": "https://lij.wikipedia.org/wiki?curid=1894", "title": "M\u00e9scico", "text": "Mescico (nomme ofi\u00e7i\u00e2: \"Estados Unidos Mexicanos\"). P\u00e0ize de l'America do n\u00f2rd, a seu capit\u00e2 a l'\u00e9 \u00c7itt\u00e6 do Mescico.\nA seu s\u00fbperfisie a l'\u00e9 de 1.984.375 km2, e a seu popolasi\u00f3n de 119.530.753 abitanti (2015).\nDiciar\u00f2u indipendente da-a Spagna o 27 de set\u00e9nbre do 1821, o l'\u00e9 anch\u00eau a nasi\u00f3n co-a ci\u00fb grande popolasi\u00f3n de lengua Spagnolla. O spagn\u00f2llo e 62 l\u00e9ngoe indigene g'han a m\u00e6xima validit\u00e6 in t\u00fbtto o terit\u00f6io."}
{"id": "1895", "revid": "242", "url": "https://lij.wikipedia.org/wiki?curid=1895", "title": "Mexico", "text": ""}
{"id": "1896", "revid": "12052", "url": "https://lij.wikipedia.org/wiki?curid=1896", "title": "Stati Un\u00efi d'America", "text": "I Stati Un\u00efi d'America (\"United States of America\" in ingleize, pronon\u00e7i\u00f2u ) son in paize de l'Am\u00e9rica do n\u00f2rd, a seu capit\u00e2 a l'\u00e8 Washington. I Stati Un\u00eei d'Am\u00e9rica son de spesso d\u00eeti Stati Un\u00eei, U.S.A., The States \u00f2 America asc\u00ec.\nL'influensa milit\u00e2re, econ\u00f2mica, coltur\u00e2le e pol\u00ectica di Stati Un\u00eei a l'\u00e8 cresci\u00fba senpre ci\u00f9 into deximon\u00f2no e vint\u00eaximo s\u00e9colo. Dappeu a f\u00ecn de l'Union Sovietica e da Gu\u00e6ra Freida, i Stati Un\u00eei son rest\u00e6 l'\u00f9nica superpossansa mondi\u00e2le.\nI Stati di Stati Un\u00eei d'Am\u00e9rica son m\u00e9nbri de diverse \u00f2rganiza\u00e7io\u00ecn pol\u00ectiche e econ\u00f2miche mondi\u00e2li.\nSt\u00f2ia.\nInto 1776 i Stati Un\u00efi d'America son st\u00e6ti fond\u00e6 da un gruppo de separa\u00e7ionisti de colonie britanneghe da costa atlantega. A Boston into 1775 arcun rivolu\u00e7iona\u00ef, travesti\u00ef da indien, han cacci\u00f2u in m\u00e2 arcunn-e casce de t\u00e8 pe demostr\u00e2 a so protesta contra e tasce imposte da-o governo ingleise. Da l\u00ec a l'\u00e8 part\u00efa a Rivolu\u00e7ion Americann-a ch'a l'ha port\u00f2u, a-a forma\u00e7ion di Stati Un\u00efi da e 13 colonie britanenghe. Into 1846 i Stati Un\u00efi han combatt\u00f9o unn-a gu\u00e6ra contra o Mescico e han cosc\u00ec conquist\u00f2u o Texas.\nInto XX Secolo han combatt\u00f9o tutte e doe gu\u00e6re mondi\u00e6e, a Gu\u00e6ra de Corea e do Vietnam e dappeu inta segonda meit\u00e6 do Secolo son st\u00e6ti in te 'n st\u00e6to de tenscion permanente co l'Union Sovietica d\u00efto \"Gu\u00e6ra Freida\". Ancheu i Stati Un\u00efi occupan militarmente l'Iraq inte un conflitto ch'o l'\u00e8 critic\u00f2u da diversci stati e da ben ben de Americhen asc\u00ec. Ancheu i Stati Un\u00efi son a ci\u00f9 grande potensa econ\u00f2mica mondi\u00e2, in concor\u00e9nsa co-a Cinn-a.\nGe\u00f6graf\u00eea.\nI Stati Un\u00efi comprendan, passa ai 48 stati continent\u00e6, l'Alaska (o ci\u00f9 grande di stati), e Hawaii e varri terit\u00f6i inte l'O\u00e7eano Pa\u00e7iffigo e inti Caraibi, compreiso P\u00f2rto Rico.\nI Stati Un\u00efi son sovente div\u00efxi in:\nDa n\u00f2rd a sud: Maine, Neuvo Hampshire, Vermont, Massachusetts, Isoa de Rhode (o ci\u00f9 piccin di stati), Connecticut, Neuvo York, Pennsylvannia, Neuvo Jersey, Delaware, Maryland, Virginnia, Carolinn-a do N\u00f2rd, Carolinn-a do Sud, Georgia, Florida. \nVirginnia, Carolinn-a do Nord e Carolinn-a do Sud, Georgia, Florida, e anche Virginnia O\u00e7\u00e7ident\u00e2, Kentucky, Tennessee, Alabama, Louisiann-a, Arkansas, Oklahoma, Texas (spesso conscider\u00f2u fra i stati do sud-ovest). \nQuesta z\u00f6na a comprende a p\u00e0rte meridion\u00e2 (e e \u00e7imme ci\u00f9 elev\u00e6) di Appalachi, e ci\u00f9 a ponente e montagne Ozark. I sciummi comprendan e foxe do Misciscippi e d\u00f6 R\u00edo Grande. A ci\u00f9 grande influen\u00e7a climatega a vegne do Gorfo do Mescico, e a conp\u00f2rta inverni miti, umidit\u00e6, e de tanto in tanto di uraghen.\nOhio, Michigan, Indiann-a, Wisconsin, Illinois, Missouri, Minnesota, Iowa, Dakota do N\u00f2rd, Dakota do Sud, Nebraska e Kansas.\nSon in gran parte stati agricoli e industri\u00e6 (compreisa a \"rust belt\", a zona industri\u00e2 \"inruzzen\u00efa\" inti anni settanta e ottanta da-a concorrensa, sorvetutto giapponeise), o climma o l'\u00e8 estremmo: freido d'inverno, c\u00e4do de st\u00e6, maccaia a l\u00e8vante e secco a ponente.\nO Midwest o l'incarna i val\u00f4i tradi\u00e7ion\u00e6 di Stati Un\u00efi: l\u00f2u, c\u00e0, famiggia e religion.\nI st\u00e6ti da z\u00f6na \u00e7entr\u00e2 \u00f2 montann-a son: Montann-a, Idaho, Wyoming, Nevadda, Utah, Colorado, Arizona, Neuvo Mescico. Questa a l'\u00e8 a z\u00f6na meno abit\u00e2 do paize, e l'\u00e8 dovve s'attreuvan tante mete turisteghe comme o Grand Canyon (Arizona) e Yellowstone (Wyoming).\nWashington, Oregon, California comprendan montagne \u00e6rte (comme a Sierra Nevadda), deserti (a Death Valley), e z\u00f6ne ben ben \u00f9mie (a costa).\nSuddivixoin di Stati Un\u00efi.\nI Stati Un\u00efi d'America son (tra parentexi l'anno de l'intr\u00e2 inta confedera\u00e7ion):\nStat\u00ef.\nIn distreito separ\u00f2u, sotta a giurisdi\u00e7ion do congresso, o l'\u00e8 o Distreito de Combia, donde gh'\u00e9 a \u00e7it\u00e6 de Washington, capit\u00e2 da na\u00e7ion.\nTerit\u00f6i.\nTerit\u00f6i di Stati Un\u00efi son anche arcunn-e isoe do m\u00e2 di Caraibi e de l'O\u00e7eano Pa\u00e7iffigo:\nTerit\u00f6i in franca asso\u00e7ia\u00e7ion.\nDe na\u00e7ioin indipendenti son in franca asso\u00e7ia\u00e7ion co-i Stati Un\u00efi d'America:"}
{"id": "1897", "revid": "12052", "url": "https://lij.wikipedia.org/wiki?curid=1897", "title": "Guatemala", "text": "Nomme ofi\u00e7i\u00e2: \"Rep\u00f9blica de Guatemala\", p\u00e0ize de l'Am\u00e9rica \u00e7entr\u00e2, a s\u00f2 capit\u00e2le a l'\u00e9 \u00c7it\u00e6 do Guatemala.\nSuperfixe.\n108.889 chilometri quaddri.\nOrdinamento.\nRep\u00fcblica prescidensi\u00e2. A Costitu\u00e7ion a l'\u00e8 in vig\u00f4 da-o 14 de zenn\u00e2 do 1986 e formalmente a l'\u00e8 \u00fcnn-a de ci\u00fc moderne de l' Am\u00e9rica Latinn-a. Congresso e Prescidente da Rep\u00fcblica vegnen eletti a suffragio univers\u00e2 ogni 5 anni.\nConfin.\n\"Nord e ovest\": Messico, O\u00e7eano Pa\u00e7iffigo; \"Est\": Belize (ex Honduras britannico), O\u00e7eano Atlantico; \"Sudest\":El Salvador e Honduras.\nMon\u00e6a.\nQuetzal = 100 centavos.\nLatit\u00fcdine.\nDa 13\u00b044' N\u00f2rd a 18\u00b030' N\u00f2rd.\nClimma.\nDa 0 a 800 metri \"tierras caldas\", media annua 22-26\u00a0\u00b0C; finn-a a 1800-2000 metri \"tierras templadas\", media annua 17-22\u00a0\u00b0C;\nda 2000 a 3500 metri \"tierras fr\u00ecas\", media annua 10-17\u00a0\u00b0C; suvia i 3500 metri \"tierras heladas\", temperat\u00fce medie sutta i 10\u00a0\u00b0C.\nPersonaggi importanti inta st\u00f6ia do Guatemala.\nTecun Uman, eroe da rexistensa \u00ecndia contra i conquistadores.\nDon Pedro de Alvarado, iniziat\u00f4 da coloniza\u00e7ion spagn\u00f2lla.\nJacobo Arbenz Guzman, prescidente e aut\u00f4re da riforma agraria, interrotta into 1954 da-i golpisti missi sci\u00fc da-i Stati Un\u00efi.\nMiguel Angel Asturias, premio Nobel pe-a literat\u00fca 1967.\nRigoberta Mench\u00f9, premio Nobel pe-a p\u00e2xe 1992."}
{"id": "1898", "revid": "12052", "url": "https://lij.wikipedia.org/wiki?curid=1898", "title": "Nicaragua", "text": "Nicaragua (Nomme ofi\u00e7i\u00e2: \"Rep\u00fablica de Nicaragua\") a l'\u00e9 'n p\u00e0ize de l'Am\u00e9\u00ee\u00ecrica centr\u00e2le, a s\u00f2 capit\u00e2le a l'\u00e9 Managua."}
{"id": "1899", "revid": "12052", "url": "https://lij.wikipedia.org/wiki?curid=1899", "title": "Belize", "text": "Nomme ofi\u00e7i\u00e2: \"Belize\", p\u00e0ize de l'Am\u00e9rica centr\u00e2le, a s\u00f2 capit\u00e2le a l'\u00e9 Belmopan, indipendente da-o Regno Un\u00efo da-o 1981, conosci\u00fbo scin'a-o 1973 comme Honduras Britannego."}
{"id": "1900", "revid": "12052", "url": "https://lij.wikipedia.org/wiki?curid=1900", "title": "C\u00f2sta Rica", "text": "Nomme ofi\u00e7i\u00e2: \"Rep\u00fablica de Costa Rica\", p\u00e0ize de l'America \u00e7entr\u00e2, a s\u00f2 capit\u00e2le a l'\u00e9 San Jos\u00e9."}
{"id": "1901", "revid": "12052", "url": "https://lij.wikipedia.org/wiki?curid=1901", "title": "El Salvador", "text": "Nomme ofi\u00e7i\u00e2: \"Rep\u00fablica de El Salvador\", p\u00e0ize de l'Am\u00e9rica centr\u00e2le, a s\u00f2 capit\u00e2le a l'\u00e9 San Salvador."}
{"id": "1902", "revid": "12052", "url": "https://lij.wikipedia.org/wiki?curid=1902", "title": "Honduras", "text": "Nomme ofi\u00e7i\u00e2: \"Rep\u00fablica de Honduras\", p\u00e0ize de l'America \u00e7entr\u00e2, a s\u00eau capit\u00e2 a l'\u00e8 Tegucigalpa.\nA g'ha 'na popolassi\u00f4n de 7,326,496 abitanti e 'na s\u00fbperfi\u00e7ie de 112,492 km\u00b2 con 820 km de c\u00f2ste, essendo bagn\u00e2 da l'Atlantico e da-o Pa\u00e7iffego.\nO nomme \"Honduras\" o v\u00eau d\u00ee literalmenti \"profondit\u00e6\". O se dixe che Cristoforo Colombo, into s\u00eau viaggio attraverso a c\u00f2sta nord-\u00f2vest de 'sto P\u00e0ize, o l'agge d\u00efto \"Grassie a D\u00eeo che semmo sciort\u00eei de 'ste profondit\u00e6\", d\u00f2ppo che e s\u00eau n\u00e2ve \u00eaan st\u00e6te vexinn-e a-o naofraggio."}
{"id": "1903", "revid": "12052", "url": "https://lij.wikipedia.org/wiki?curid=1903", "title": "Panam\u00e1", "text": "Nomme ofi\u00e7i\u00e2: \"Rep\u00fablica de Panam\u00e1\". P\u00e0ize de l'America centr\u00e2le, a s\u00eau capit\u00e2le a l'\u00e8 a \u00c7itt\u00e6 do Panam\u00e1.\nDescri\u00e7ion e st\u00f6ia.\nO g'ha 'na popolassi\u00f4n de 3.283.959 abitanti (stim\u00f2u a l\u00fbggio do 2006) e 'na s\u00fbperfi\u00e7ie de 78.200 km2.\nInte 'sta na\u00e7i\u00f4n o s'attr\u00eauva o Can\u00e2le do Panam\u00e1, 'na via intero\u00e7e\u00e0nica ch'a collega l'Atlantico e o Pa\u00e7iffigo, molto \u00fbtile pe-o com\u00e8rcio mar\u00ectimo."}
{"id": "1904", "revid": "12052", "url": "https://lij.wikipedia.org/wiki?curid=1904", "title": "Bahamas", "text": "Nomme ofi\u00e7i\u00e2: \"Commonwealth of the Bahamas\", p\u00e0ize de l'America \u00e7entr\u00e2, a s\u00f2 capit\u00e2le a l'\u00e9 Nassau, indipendente da-o Regno Un\u00efo da-o 1973. O l'\u00e9 in St\u00e2to ch'o l'\u00e9 form\u00f2u da 700 \u00eezoe, de qu\u00e6 s\u00f4lo 30 son popol\u00e6."}
{"id": "1905", "revid": "4270", "url": "https://lij.wikipedia.org/wiki?curid=1905", "title": "Barbados", "text": "Nomme ofi\u00e7i\u00e2: Barbados, P\u00e0ize de l'Am\u00e9rica centr\u00e2le, a seu capit\u00e2le a l'\u00e9 Bridgetown, indipendente da-o Regno Un\u00efo da-o 1966.\nA-i 30 de nov\u00e9nbre do 2021 Barbados a l'\u00e9 devent\u00e2 'na rep\u00f9blica, s\u00e0iva a d\u00ec che a reginn-a Elizabetta II a no l'\u00e9 ci\u00f9 o seu cappo de St\u00e2to. O neuvo cappo de St\u00e2to o l'\u00e9 \u00f2ua a prescidente Sandra Mason"}
{"id": "1906", "revid": "12052", "url": "https://lij.wikipedia.org/wiki?curid=1906", "title": "Cuba", "text": "Nomme ofi\u00e7i\u00e2: \"Rep\u00fablica de Cuba\", p\u00e0ize de l'America centr\u00e2le, a s\u00f2 capit\u00e2le a l'\u00e8 L'Avann-a."}
{"id": "1907", "revid": "12052", "url": "https://lij.wikipedia.org/wiki?curid=1907", "title": "Haiti", "text": "Haiti (Nommi offi\u00e7i\u00e6: \"Repiblik d Ayiti\" in ta lengua creola, \"R\u00e9publique d'Ha\u00efti\" in fran\u00e7\u00e8ise), paize de l'America \u00e7entr\u00e2, a so capit\u00e2 a l'\u00e8 P\u00f2rto do Prin\u00e7ipe, primma na\u00e7ion neigra indipendente do mondo, in to 1801."}
{"id": "1908", "revid": "12052", "url": "https://lij.wikipedia.org/wiki?curid=1908", "title": "Grenada", "text": "Nomme ofi\u00e7i\u00e2: \"Grenada\", paize de l'America \u00e7entr\u00e2, a s\u00f2 capit\u00e2 a l'\u00e8 St. George's, indipendente da-o Regno Un\u00efo da-o 1974."}
{"id": "1909", "revid": "12052", "url": "https://lij.wikipedia.org/wiki?curid=1909", "title": "Lion", "text": "L\u00econ (in fran\u00e7eize \"Lyon\", ) o l'\u00e9 'n com\u00fbne fran\u00e7\u00e9ize de 518 635 abit\u00e0nti, capol\u00eaugo da regi\u00f3n de l'Alvernia-Rodano-\u00c0rpi, do dipartim\u00e9nto do Rh\u00f4ne e do seu arrondissement. A l'\u00e9 a s\u00eade de l'Interpol e de Euronews.\nComunica\u00e7io\u00een.\nStr\u00e0dde.\nA \u00e7it\u00e6 de L\u00econ a l'\u00e8 serv\u00eea da-e sego\u00e9nti outostr\u00e0dde:\nFerov\u00eee e trasp\u00f2rti p\u00f9blici.\nL\u00econ a l'\u00e8 coleg\u00e2 a-a r\u00e6 ferovi\u00e0ria a \u00e2ta velocit\u00e6 fran\u00e7\u00e9ize (co-i TGV) gr\u00e0\u00e7ie a l\u00ecnia prin\u00e7ip\u00e2 do P\u00e0ize, ch'a colega Par\u00ecggi, a n\u00f2rd, co Mars\u00e9ggia, a s\u00f9d. A l'\u00e8 in costru\u00e7i\u00f3n, no s\u00e9nsa probl\u00eami, a l\u00ecnia ch'a duvi\u00e2 coleg\u00e2 L\u00econ co Tor\u00ecn.\nO trasp\u00f2rto p\u00f9blico o l'\u00e8 garant\u00eeo da 'na metropolit\u00e0nn-a form\u00e2 da 4 l\u00ecnie, da 6 l\u00ecnie de tranv\u00e0i e 2 funicol\u00e2ri. Rigo\u00e0rdo a-o trasp\u00f2rto p\u00f9blico in sce g\u00f3mma L\u00econ conta 119 l\u00ecnie de cori\u00eare e 7 de f\u00eclobi.\nAriop\u00f2rti.\nA \u00e7it\u00e6 de L\u00econ a l'\u00e8 serv\u00eea da-i sego\u00e9nti do\u00ee ariop\u00f2rti: l'ariop\u00f2rto de \"Lyon-Saint Exup\u00e9ry\", co-o c\u00f2dice IATA \"LYS\", e l'ariop\u00f2rto d'af\u00e2ri de \"Lyon-Bron\".\nAministra\u00e7i\u00f3n.\nArrondissements.\nO terit\u00f6io do com\u00fbne de L\u00econ o l'\u00e8 sudiv\u00eezo inti n\u00eauve sego\u00e9nti arrondissements:"}
{"id": "1915", "revid": "12052", "url": "https://lij.wikipedia.org/wiki?curid=1915", "title": "Dominica", "text": "Nomme ofi\u00e7i\u00e2: \"Commonwealth of Dominica\", p\u00e0ize de l'America centr\u00e2le, a s\u00f2 capit\u00e2le a l'\u00e8 Roseau, indipendente da-o Regno Un\u00efo da-o 1978. A l'\u00e9 'n'\u00eezoa-St\u00e2to inti Car\u00e0ibi."}
{"id": "1916", "revid": "12052", "url": "https://lij.wikipedia.org/wiki?curid=1916", "title": "Giamaica", "text": "Nomme ofi\u00e7i\u00e2: \"Jamaica\", paize de l'America \u00e7entr\u00e2, a seu capit\u00e2 a l'\u00e9 Kingston, indipendente da-o Regno Un\u00efo da-o 1962. A seu s\u00fbperfisie a l'\u00e9 de 10.991 km2, e a seu popolasi\u00f3n de 2.881.355 abitanti (2016)."}
{"id": "1917", "revid": "12052", "url": "https://lij.wikipedia.org/wiki?curid=1917", "title": "P\u00f2rto Ricco", "text": "Nommi ofi\u00e7i\u00e2li: \"Estado Libre Asociado de Puerto Rico\" in spagn\u00f2llo e \"Commonwealth of Puerto Rico\" in ingl\u00e9ise. Stato de l'America \u00e7entr\u00e2 aso\u00e7i\u00f2u a-i Stati Un\u00efi d'America.\nA seu capit\u00e2 a l'\u00e9 San Juan, d\u00efta \"San Juan de Puerto Rico\".\nGe\u00f2grafia.\nO s\u00eau terit\u00f6io o l'\u00e8 form\u00f2u da l'\u00ecsoa de Puerto Rico, e diverse \u00e2tre \u00ecsoe ci\u00f9 piccinn-e. O p\u00e0ise o g'ha unn-a superfi\u00e7ie de 9.104 km\u00b2 e unn-a popola\u00e7ion de 3.411.307 abitanti (2016).\nSt\u00f6ia.\nQuest'\u00ecsoa a vegniva ciam\u00e2 da-i indigeni \"Borik\u00e9n\", nomme trad\u00fbto in spagn\u00f2llo comme Bor\u00ecnquen. Scinn-a ancheu, i abitanti de P\u00f2rto Ricco vegnan ciam\u00e6 \"borinque\u00f1os\", \"borincanos\" opp\u00fbre \"boricuas\".\nO nomme P\u00f2rto Ricco o vegne da-e ricchesse che sciortivan da l\u00ec inti tempi da coloniza\u00e7ion spagn\u00f2lla. A seu capit\u00e2 a l'\u00e9 st\u00e6ta ciam\u00e2 San Zane Batesto (\"San Juan Bautista\") da Cristoffa Combo."}
{"id": "1918", "revid": "12052", "url": "https://lij.wikipedia.org/wiki?curid=1918", "title": "Aruba", "text": "Nomme ofi\u00e7i\u00e2: \"Nederlandse Antillen\", parte do regno di Paixi Basci inte l'Am\u00e9rica centr\u00e2le, a seu capit\u00e2le a l'\u00e9 Oranjestad."}
{"id": "1919", "revid": "12052", "url": "https://lij.wikipedia.org/wiki?curid=1919", "title": "Montserrat", "text": "Nomme ofi\u00e7i\u00e2: \"Montserrat\", t\u00e6rit\u00f6io d'oltrem\u00e2 britannego de l'America \u00e7entr\u00e2, a s\u00f2 capit\u00e2 a l'\u00e8 Plymouth."}
{"id": "1920", "revid": "12052", "url": "https://lij.wikipedia.org/wiki?curid=1920", "title": "Anguilla", "text": "Anguilla (pronon\u00e7ia zeneize e ingleize: \"Anghilla\"), nomme ofi\u00e7i\u00e2: \"Anguilla\". Terit\u00f6io d'oltrem\u00e2 britannego de l'America \u00e7entr\u00e2, a seu capit\u00e2 a l'\u00e8 A Valle."}
{"id": "1921", "revid": "12052", "url": "https://lij.wikipedia.org/wiki?curid=1921", "title": "Saint Kitts e Nevis", "text": "Nomme ofi\u00e7i\u00e2: \"Federation of Saint Kitts and Nevis\", p\u00e0ize de l'America centr\u00e2le, a seu capit\u00e2le a l'\u00e8 Basseterre, indipendente da-o Regno Un\u00efo da-o 1983, conosci\u00fbo comme \"San Christopher e Nevis\" asc\u00ec."}
{"id": "1922", "revid": "12052", "url": "https://lij.wikipedia.org/wiki?curid=1922", "title": "Trinidad e Tobago", "text": "Nomme ofi\u00e7i\u00e2: \"Republic of Trinidad and Tobago\", p\u00e0ize de l'Am\u00e9rica centr\u00e2le, a s\u00f2 capit\u00e2le a l'\u00e9 P\u00f2rto de Spagna, indipendente da-o Regno Un\u00efo da-o 1962."}
{"id": "1923", "revid": "12052", "url": "https://lij.wikipedia.org/wiki?curid=1923", "title": "Antigua e Barbuda", "text": "Antigua e Barbuda. Nomme ofi\u00e7i\u00e2: \"Antigua and Barbuda\", p\u00e0ize de l'Am\u00e9rica centr\u00e2le, a s\u00f2 capit\u00e2le a l'\u00e9 San Gio\u00e0n, indipendente da-o Regno Un\u00efo da-o 1981."}
{"id": "1924", "revid": "12052", "url": "https://lij.wikipedia.org/wiki?curid=1924", "title": "Turks e Caicos", "text": "Nomme ofi\u00e7i\u00e2: \"Turks and Caicos Islands \", t\u00e6rit\u00f6io d'oltrem\u00e2 britannego de l'Am\u00e9rica centr\u00e2le, a s\u00f2 capit\u00e2le a l'\u00e9 \u00c7itt\u00e6 de Cockburn."}
{"id": "1927", "revid": "10132", "url": "https://lij.wikipedia.org/wiki?curid=1927", "title": "E lettiat\u00f9e", "text": "Lista de-e Lettiat\u00f9e.\nLettiat\u00f9e pe' lengua.\nLettiat\u00f9a grega antiga&lt;br&gt;\nLettiat\u00f9a latinn-a &lt;br&gt;\nLettiat\u00f9a russa &lt;br&gt;\nLettiat\u00f9a franseise&lt;br&gt;\nLettiat\u00f9a americann-a (in ingreise)&lt;br&gt;\nLettiat\u00f9a ingreise&lt;br&gt;\nLettiat\u00f9a tedesca&lt;br&gt;\nLettiat\u00f9a italiann-a&lt;br&gt;\nLettiat\u00f9a ligure&lt;br&gt;\nPoeti in lengua ligure&lt;br&gt;\nLettiat\u00f9a proens\u00e2 e d'oc&lt;br&gt;\nLettiat\u00f9a spagnoll-a\u200e&lt;br&gt;\nLettiat\u00f9a p\u00f2rtogheise&lt;br&gt;\nLettiat\u00f9a piemonteise&lt;br&gt;\nLettiat\u00f9a araba&lt;br&gt;\nLettiat\u00f9a ispan-americann-a&lt;br&gt;\nLettiat\u00f9e de l'Asia, antighe e moderne&lt;br&gt;\nLettiat\u00f9e de l'Africa, antighe e moderne&lt;br&gt;\nLettiat\u00f9e da Scandinavia&lt;br&gt;\nLettiat\u00f9e slave&lt;br&gt;\nLettiat\u00f9e pe generi.\nLettiat\u00f9a giana e neigra&lt;br&gt;\nLettiat\u00f9a de fantasciensa&lt;br&gt;\nLettiat\u00f9a pe figgeu&lt;br&gt;"}
{"id": "1951", "revid": "12052", "url": "https://lij.wikipedia.org/wiki?curid=1951", "title": "Aggio", "text": "Allium sativum , comunem\u00e9nte conosci\u00fba in zeneize e savoneize c\u00f3mme aggio, o l'\u00e8 'na ci\u00e0nta ch'a apartegne a-a fam\u00ecggia de Amaryllidaceae.\n\u00c2tri n\u00f3mmi de qu\u00e9sta verd\u00fba s\u00f3n \u00e0ggio, seg\u00f3ndo a graf\u00eea ofi\u00e7i\u00e2, aiu in final\u00e9ize, agliu in vintimigi\u00f4zo e ayu in moneg\u00e0sco.\nVari\u00eat\u00e6.\nDe aggio a gh'\u00e8 div\u00e8rsce vari\u00eat\u00e6, tra e qu\u00e6 s'aregorda l'\u00e0ggio de Vex\u00e0rgo, coltiv\u00e2 inte l'\u00f2m\u00f2nimo com\u00fbne da prov\u00ecnsa de Inp\u00e9ria."}
{"id": "1955", "revid": "10132", "url": "https://lij.wikipedia.org/wiki?curid=1955", "title": "Zeugo do ballon", "text": "O zeugo do ballon o l'\u00e8 o sport prin\u00e7ip\u00e2 Italian."}
{"id": "1957", "revid": "12052", "url": "https://lij.wikipedia.org/wiki?curid=1957", "title": "Zena (Genoa CFC)", "text": "O Z\u00eana (veo nomme Genoa Cricket and Football Club 1893) o l'\u00e8 a squaddra de ballon ci\u00f9 antiga da Liguria e d'Italia. O l'\u00e8 st\u00e6to o primmo a gu\u00e4gn\u00e2 o campionato de ballon italian int'o 1898 e o l'\u00e8 na squaddra de Z\u00eana. A ci\u00f9 grande rivalit\u00e6 a l'\u00e8 co-a Sand\u00f6ia.\nO Zena o l'ha zug\u00f2u o campionato 2005-2006 int'a Serie C pe a segunda votta inta so st\u00f6ia a seguito de 'na fa\u00e7enda contest\u00e2 in g\u00efo a unn-a part\u00efa accatt\u00e2 a-a fin do campionato de Serie B 2004-2005, quande o l'\u00eba primmo in clascifica e o l'ha zug\u00f2u contra o Venessia. A fa\u00e7enda da retrocescion do Zena a l'ha provoc\u00f2u polemiche e mogogni a Z\u00eana.\nE origine: o \"Genoa Cricket and Athletic Club\".\nO Genoa CFC o l'\u00e8 st\u00e6to fond\u00f2u o 7 de Setembre 1893 a Zena in via Palestro 10 n\u00fbmero 4 in to consolato britannico da: \nSt\u00f6ia da societ\u00e6.\nSpensley e o g\u00efo.\nTrei anni d\u00f2ppo (1896) a fonda\u00e7ion o se un\u00eeo a o gruppo o personaggio ci\u00f9 importante da sto\u00efa do Zena e unn-a de personn-e ci\u00f9 importanti do ballon in Italia, James Richardson Spensley. Appascion\u00f2u de sport in genere in Inghilt\u00e6ra o l'aveiva zug\u00f2u comme port\u00ea in to Sunderland. \nSpensley o l'\u00eba un m\u00ebgo arriv\u00f2u a Zena pe cur\u00e2 i main\u00e6 de n\u00e4e de carbon, ma a s\u00f4 pasci\u00f2n pe o zeugo a o port\u00f2u a mette in p\u00ea o sett\u00f4 do ballon do \"Genoa Cricket and Athletic Club\", tanto che o 2 Zen\u00e2 1899 Spensley o convin\u00e7e i dirizenti da societ\u00e6 a cangi\u00e2 o nomme in Genoa Cricket and Football Club.\nIn ci\u00fb o mego ingleize o convin\u00e7e i socci a f\u00e4 intr\u00e4 in to club anche i zeneixi o 10 Arv\u00ee 1897.\nO 6 Zen\u00e2 1898 a Ponte Carrega dinansi a 208 tifoxi se zeuga a primma part\u00efa de ballon tra doe squaddre de doe diverse \u00e7it\u00e6, tra o Zena e 'na forma\u00e7ion mista de zugoei de Turin che gu\u00e4gnan pe un \"goal\" a zero. O 9 de Marso 1898, a Turin, o Zena o gu\u00e4gna a segonda part\u00efa pe \u00fbn a zero.\nO primmo campionato.\nL'ea t\u00fbtto in po' troppo fito pe o primmo campionato offi\u00e7i\u00e2 da Federa\u00e7ion Italiann-a de Football ch'a l'\u00eba st\u00e6ta in to contempo fond\u00e2 o 15 e 26 de Marso 1898 da o Spensley e da \u00e4tri dirizenti torineixi. \nA fase finale do campionato a se zeuga a Turin in t'in giorno s\u00f4lo, l'eutto de Mazzo a-o Velodromo Umberto I de Turin. O campionato o l'\u00e8 st\u00e6to zug\u00f2u da appenn-a quattro squaddre e scib\u00e8n no ghe segge di documenti offi\u00e7i\u00e6 parieiva che diverse part\u00efe de qualifica\u00e7ion seggian st\u00e6te zug\u00e6 durante l'anno. A fin\u00e2 Zena-Interna\u00e7ion\u00e4 de Turin a l'\u00e8 st\u00e6ta guagn\u00e2 da-o Zena pe \u00fbn a zero con un goal de Leaver.\nA-a societ\u00e6 ghe vegne d\u00e6to unn-a coppa e a i zugoei unn-a medaggia. A quelli tempi no gh'\u00eba o \"scudetto\". Ris\u00fblta ch'o l'\u00e8 st\u00e6to pr\u00f2pio o Zena a primma squaddra de ballon a doeuvi\u00e2lo in to 1924.\nO Zena do 1898.\nO Zena o l'\u00e0 zug\u00f2u a fin\u00e2 d\u00f4 1898 con questa forma\u00e7ion: Baird, Ghigliotti, De Galleani, E.Pasteur, Spensley, Bocciardo, Bertollo, Le Pelley, Dapples, Ghiglione e Leaver. A squaddra a l'\u00eba and\u00e6ta a Turin con unn-a reserva s\u00f4lo e p\u00e2 ch'o no l'agge zug\u00f2u, quindi l'\u00e8 poscibile che questa a segge st\u00e6ta asc\u00ec a forma\u00e7ion da primma part\u00efa do campionato. \nQuesta a l'\u00e8 a lista di zugoei de ballon tra amighevvoli e fin\u00e6 do primmo campionato: \nO primmo \"grande Zena\".\nL'\u00eba asc\u00ec inandi\u00f2u o primmo ciclo do Zena, in ti anni dapp\u00eau a formula do campionato a l'\u00e8 rest\u00e2 de longo a m\u00e6xima, con sfie dirette durante l'anno e con unn-a fin\u00e2le in ca di campioin in carega.\nDoe settemann-e doppo a vitto\u00efa do segondo titolo, \u00e7inque zugoei do Zena fan parte da primma squaddra da na\u00e7ion\u00e2le italiann-a che a Turin a perde do\u00ef a \u00fbn contro a Sviss\u00eba.\nO Zena o gu\u00e4gna trei titoli da-o 1898 a-o 1900 e o se porta a ca a Coppa Fawcus pe a squaddra ch'a l'aveiva guagn\u00f2u trei campionati de f\u00efa. O 25 Zen\u00e2 1901 inscia proposta do s\u00f2cio Rosci, con 5 voti a fav\u00f4 e 4 contra, e magge do Zena da gianche e bl\u00eau vegnan cangi\u00e6 in rosse e bl\u00eau, comme i co\u00ef da band\u00eba britannega.&lt;br&gt;\nInt'o neuvo secolo, da-o 1902 vegne form\u00f2u di giroin region\u00e0li eliminatoi e allant\u00f4 o torneo o comensa a vegn\u00ec gr\u00f2sso e e squaddre son sempre de ci\u00f9. In te l' Ottobre 1902 pe a primma votta vegne fond\u00f2u o \"vivaio\" pe i zu\u00eani de men de sezz'anni.\nInt'o 1903 o Zena o zeuga - primmo club italian - contra 'na societ\u00e6 foresta a l'estero. O 27 de Arv\u00ee o Zena o gu\u00e4gna trei a zero contro o \"Football VeloClub Nizza\" in Fransa, a part\u00efa d'andata a Ponte Carrega a l'\u00eba fin\u00efa sei a zero pe o Zena. In to m\u00e6ximo anno e in quello d\u00f2ppo o Zena o gu\u00e4gna o campionato italian, t\u00fbtte e votte battendo trei a zero a Juventus.\nIn sti anni o Dapples o mette in palio unna coppa particol\u00e2: a l'\u00e8 a cosc\u00ec d\u00eeta \"Balla Dapples\". &lt;br&gt;\nO premmio o consciste in te na sfera d'argento de m\u00e6xime dimen\u00e7ioin e caratteristiche (con tanto de cuxit\u00f9e in rilevo) de un ballon da football. L'\u00e8 diffissile cap\u00ee ancheu o signific\u00f2u e l'importan\u00e7a de sti trofei quande o campionato o l'\u00eaa sortanto unna parte piccinn-a da stagion sport\u00efva.\nA \"Balla Dapples\" a l'\u00eaa assegn\u00e2 a a squaddra ch'a gu\u00e4gnava unna part\u00efa e tutti poeivan sfid\u00e2 o vin\u00e7it\u00f4 pe gu\u00e4gn\u00e2 a balla. E sf\u00efe son du\u00e6 sei anni e a balla a l'\u00e8 st\u00e6ta disput\u00e2 inte 47 part\u00efe. O 20 dexembre 1909 l'\u00e8 st\u00e6to zugou l'urtima part\u00efa pe a balla Dapples e o Zena o l'ha guagn\u00e2 pe de longo, doppo che l'aveivan av\u00f9a \"Milan, Juventus, Torino, Pro Vercelli, Andrea Doria\" e \"Unione Sportiva Milanese\".\nInt'o campionato de ballon do 1915 o Zena o gu\u00e4gna o seu settimo scudetto scibben che a Primma Gu\u00e6ra Mondi\u00e2 a l'avesse sospeizo o campionato e che a Federa\u00e7ion do Zeugo do Ballon Italian (FIGC) a l'avesse assegnou o scudetto a-a squaddra primma clascific\u00e4 do giron fin\u00e2 de l'Italia do nord.\nInt'i campionati de ballon do 1923 e 1924 o Zena alleno\u00f6 da Garbutt (o primmo \"mister\" da st\u00f6ia do zeugo do ballon) o gu\u00e4gna o seu doi urtimi scudetti battendo in fin\u00e2le a Lazio (4-1 e 2-0) e o Savoia (2-0 e 1-1). O Zena o l'aveiva guagno o seu deximo scudetto in to 1925, ma a fin da fin\u00e2 do giron nord quando o Zena o l'ea a proeuvo a gu\u00e4gn\u00e2 pe doi a zero, di tifoxi do Bologna (guid\u00e6 da di gerarchi fascisti) son intr\u00e6 in campo arm\u00e6 de pistolle e han f\u00e6to sospende a partia. Doppo doe ripeti\u00e7ioin o Bologna o gu\u00e4gna pe 2-0 a tersa partia zug\u00e4 a sett'oe da mattin in campo neutro.\nQuesto o l'\u00e8 forse st\u00e6to o primmo episodio de ingerensa da politica in to zeugo do ballon: o Zena pe e seu origgini britanneghe o no l'\u00eba ben vist\u00f6 da o regimme fascista che o gh'aveiva \u00e4 dreit\u00fba cangio\u00f6 o nomme da Genoa Cricket and Football Club inte l'italian \"Genova 1893\".\nI primmi campionati de Serie A.\nO Zena o va vixin a guagn\u00e2 o campionato 1927-'28 e o l'arr\u00efa segondo, der\u00ea a o Turin.\nInt'o 1929-'30 o l'\u00e8 st\u00e6to zugo\u00f6 o primmo campionato na\u00e7ion\u00e2 de ballon, a Serie A, e o Zena, guido\u00f6 da i attaccanti Banchero e Levratto (o \"sfondou de r\u00e6\") o l'arr\u00efa segondo a soi doi punti da l'Inter de Meazza.\nL'anno doppo o Zena o finisce quarto, scib\u00e8n ch'o l'avesse accattou da l'Argentinn-a un di ci\u00f9 grendi zugoei da st\u00f6ia do Zena, El Filtrador [Guillermo Stabile]], capocannon\u00ea di primmi Campionati Mondi\u00e6 de Ballon. Stabile o l'\u00e8 st\u00e6to perseguito\u00f6 da a desdiccia e o s'\u00eba rotto doe votte a gamba, a primma votta in te unna part\u00efa amichevole in te un scontro co-o port\u00ea avversaio e a segonda votta l'anno doppo ch'o l'\u00eba tornou a zug\u00e2.\nInt'o 1933-34 pe a primma votta o Zena o vegne retrocesso int'a Serie B, ma doppo un anno so\u00f6 o ritorna int'a Serie A comme protagonista, grassie a i investimenti do prescidente Culiolo, o l'arr\u00efa sesto in campionato e o gu\u00e4gna a Coppa Italia contro a Romma pe 1-0 a Firense o 6 de Z\u00fcgno do 1937.\nInt'o 1938 o Zena o l'arr\u00efa terso, a soi trei punti de distacco da l'Inter e o gu\u00e4gna o primmo derby pe 1-0 contro a \"Liguria\".\nDoppogu\u00e6ra.\nDoppo o 1945 o Zena passa di brutti momenti, arrivando a-a dreit\u00fca inta Serie C int'i anni 1970 e int'a stagion 2005/2006. Tuttav\u00eca o riesce anche a zug\u00e2 inta Coppa Uefa pe doe votte: int'o 1991 e int'o 2010. Int'o frattempo a nasce a Sand\u00f6ia, con chi o gh'av\u00eca a ci\u00f9 gran rivalit\u00e6.\nA Gradinata Nord.\n\"Gradinata Nord\" o l'\u00e8 o nomme do sett\u00f4 do Stadio Luigi Ferraris de Zena occup\u00f2u durante e gare casalinghe dai nuclei ci\u00f9 a\u00e7\u00e7eixi da tifozaja organizz\u00e4.\nDa quarche tempo a societ\u00e6 a l'ha reti\u00f2u a maggetta co-o n\u00f9mmero 12, assegn\u00e0ndola scimbolicamente a-a Gradinata Nord, consider\u00e4 o \"dozzeximo \u00f2mmo in campo\".\nDa-o 1973 fin a-o 1993 a Gradinata Nord a l'\u00e8 st\u00e6ta domin\u00e4 dal l'al\u00f4a prin\u00e7ip\u00e4 gr\u00f9ppo ultras geno\u00e0n: Fossa di Grifoin, ch'o s'\u00e8 desf\u00e6to pr\u00f2pio l'anno do \u00e7enten\u00e2io da fonda\u00e7ion do Zena. \u00d2ua i prin\u00e7ip\u00e6 gr\u00f9ppi son: o \"5r\", ch'o comanda a Gradinata, i \"Vecchia Sestri\", i \"Via Boselli\", \"Genoa Club Sette Settembre\", o \"Parterre\", o \"Gruppo Andrea Verrina\" (n\u00f2tto comme \"G.A.V.\"), a \"Brigata Spagna\" (in on\u00f4 do \"Vi\u00e7enso Spagnollo\") e o \"Genoa Club Figgi do Zena\" (int'i \"Distinti\")."}
{"id": "1958", "revid": "158575", "url": "https://lij.wikipedia.org/wiki?curid=1958", "title": "Sampdoria", "text": ""}
{"id": "1959", "revid": "12052", "url": "https://lij.wikipedia.org/wiki?curid=1959", "title": "Spezia Calcio", "text": "O Spezia Calcio (za \"Foot Ball Club Spezia\", d\u00f2ppo \"Associazione Calcio Spezia\", \"Spezia Calcio 1906\" e \"Associazione Sportiva Dilettantistica Spezia Calcio 2008\"), conosci\u00fbo asc\u00ec c\u00f3mme Spezia, a l'\u00e8 a so\u00e7iet\u00e6 de ballon ch'a rappres\u00e9nta a \u00e7it\u00e6 de A Sp\u00e8za. Inta stagi\u00f3n 2020-2021 milita into canpion\u00f2u de Serie A, pe-a pr\u00ecmma votta inta s\u00eau st\u00f6ia."}
{"id": "1961", "revid": "12052", "url": "https://lij.wikipedia.org/wiki?curid=1961", "title": "F.C. Vado 1913", "text": "U Football Club Vado 1913 a l'\u00e8 a primma squaddra de bal\u00f9n de Vu\u00e9. Int'u 1922 a l'ha guagn\u00f3u a primma Cuppa Italia da stoja."}
{"id": "1962", "revid": "1144", "url": "https://lij.wikipedia.org/wiki?curid=1962", "title": "F.S. Sestrese Calcio 1919", "text": ""}
{"id": "1963", "revid": "12052", "url": "https://lij.wikipedia.org/wiki?curid=1963", "title": "U.S Sanremese Calcio 1904", "text": "LU.S. Sanremese Calcio 1904, ci\u00fc famosa cume Sanremese, l'eira a squadra de bal\u00f9n masce impurtante, famosa e titolata d'a Provin\u00e7a de Impe\u0159ia, e de t\u00fcta a Terra Intemelia e d'a Riveira de Punente, l'eira de Sanremu.\nG'ha z\u00f6g\u00e0 pe' tanti ani int'i campion\u00e0i profesionisti o semi-profesionisti. Int'i ani '80, candu l'\u00e8 ca\u0159\u00e0 in Serie D, g'ha desgagli\u00e0, l'eira l'anu 2012. Sempre in chel'anu l'\u00e8 staita rifund\u00e0, cun nome A.S.D. Sanremese.\nCu\u0159\u00f9i e Simbulu.\nA divisa d'a Sanremese l'\u00e8, d\u00e2 data de fundasi\u00f9n, divisa in du' cu\u0159ui: U Giancu e l'Azurru. \nU simbulu, cangi\u00e0u ascaixi sempre dap\u00f6i d'e varie refundasi\u00f9n, l'\u00e8 sempre statu u Le\u00f9n de Sanremu, cu'a Parmura e u fundu Giancu-Azurru.\nE divise da Sanremese, int'i anni 1983-1984\nU \"Derby d'u Punente\".\nA Sanremese z\u00f6gava u ci\u00fc apasci\u00fcn\u00e0, agh\u00e8rritu, famoso derby d'u Punente, ciam\u00e0u anca \"Derby dell'Estremo Punente\", cuntra u Ventemiglia, a rivalit\u00e0 gh'eira, ma i tifosi e i z\u00f6gad\u00f9i sun mai stati inurs\u00e0i. L'urtimu derby z\u00f6g\u00e0 in campion\u00e0i importanti l'\u00e8 statu int'i ani '80, candu u Ventemiglia e a Sanremese z\u00f6gavan in Serie D, ma l'urtimu l'\u00e8 statu int'u 2011, int'u Campiun\u00e0u de Promosi\u00f9n d'a Liguria."}
{"id": "1964", "revid": "12052", "url": "https://lij.wikipedia.org/wiki?curid=1964", "title": "Sarzanese Calcio 1906", "text": "A Sarzanese Calcio 1906 a l'\u00e9 'na squ\u00e0ddra de bal\u00f3n da \u00e7it\u00e6 l\u00ecgure de Sarz\u00e0nn-a."}
{"id": "1967", "revid": "12052", "url": "https://lij.wikipedia.org/wiki?curid=1967", "title": "A.C. Entella Chiavari 1914", "text": "L'Associa\u00e7ion Calcistica Entella Ci\u00e4vai 1914, ofi\u00e7ialmente \"Virtus Entella\", a l'\u00e8 a so\u00e7iet\u00e6 de ballon che a rappres\u00e8nta a \u00e7it\u00e6 de Ci\u00e4vai, inta \u00e7it\u00e6 metropolitann-a de Zena. A l'\u00e8 da sempre \"nemiga\" con a squaddra de Sestri Levante, l'U.S. Sestri Levante 1919. A piggia o seu nomme da-o sci\u00f9mme ch'o passa atraverso Ci\u00e4vai: l'Entella.\nD\u00f2ppo \u00e7ento anni da-a seu fonda\u00e7ion l'Entella a l'\u00e0 zeug\u00f2u into campiun\u00f2u de Serie B e a gh'\u00e0iva velleit\u00e6 de ari\u00e4 inta Serie A, gra\u00e7ie a-a seu neuva so\u00e7iet\u00e6 presi\u00e6d\u00fba da-o sciu Gozzi. Ma atualmente a zeuga torna inta serie C.\nQuesta squaddra a zeuga into Stadio Comun\u00e0 de Ci\u00e4vai."}
{"id": "1968", "revid": "12052", "url": "https://lij.wikipedia.org/wiki?curid=1968", "title": "U.S. Sestri Levante 1919", "text": "L'Union Sportia Sestri Levante 1919 a l'\u00e8 a so\u00e7iet\u00e6 de ballon che a rappres\u00e9nta a \u00e7it\u00e6 de Sestri Levante, inta \u00e7it\u00e6 metropolitann-e de Zena. A l'\u00e8 de l\u00f3ngo nemiga co-a squaddra de Ci\u00e4vai, l'Entella."}
{"id": "1971", "revid": "12052", "url": "https://lij.wikipedia.org/wiki?curid=1971", "title": "E so\u00e7iet\u00e6 liguri de ballaneuo", "text": "E So\u00e7iet\u00e6 liguri de ballaneuo son:"}
{"id": "1979", "revid": "12052", "url": "https://lij.wikipedia.org/wiki?curid=1979", "title": "Fluricult\u00fcra in te l'estremu punente ligure", "text": "A fluricult\u00fcra in te l'estremu punente ligure a l'\u00e8 cumens\u00e0 a fin du 1800, candu i inglesi i han cumensau a frequent\u00e0 e noxie zone, e a costruise de bele vile cun di beli giardin d'aturnu, da Arasce fin a u cunfin, pasandu pe Sanremmo, Ispiareti, Burdighea e Ventemia.\nCun l'alestimentu di giardin Hanbury e l'arivu in te noxie zone de chelu grande giardin\u00e8 che l'\u00e8 stau Lodovico Winter che l'\u00e8 p\u00f6i chelu che i giardin Hembury u l'ha creai l'ha av\u00fcu inisiu in te noxie zone a floricult\u00fcra che tantu ben a l'ha purtau a e noxe gente fin a ina vintena de ani f\u00e0, ma che adesu purtropu cianin cianin a v\u00e0 scumparendu."}
{"id": "1980", "revid": "12052", "url": "https://lij.wikipedia.org/wiki?curid=1980", "title": "Association Sportive de Monaco Football Club", "text": "L'Association Sportive de Monaco Football Club, o Association Sportive Monaco (Abrevi\u00e0 in A.S. Monaco), ciam\u00e0 anca Monaco Calcio, o sempli\u00e7emente Munegu, l'\u00e8 a squadra de bal\u00f9n ci\u00fc impurtante d'u Prin\u00e7ipatu de Munegu, ina d'e ci\u00fc impurtanti d'a Lig\u00fcria storica (asseme \u00e2 Sampdoria e au Zena) e z\u00f6ga int'u campion\u00e0 fran\u00e7\u00e8 de bal\u00f9n. \nSun supranumin\u00e0 \"Gianchi e R\u00fcssi\"\nStoria.\nL'\u00e8 nasci\u00fca u primu de avustu d'u 1919, da \u00e7inche squadre: u \"Swimming Club\", u \"Munegu Sports\", l'\"A.S. Beusoleil\", l'\"Etoile de Monaco\", e l'\"A.S. Rivera\". G'ha comin\u00e7a a z\u00f6g\u00e0 int'a \"Division 2\" d'u campion\u00e0 fran\u00e7\u00e8. \nA prima copa vinta l'\u00e8 a Copa de Fran\u00e7a, vinta int'u 1961, candu g'ha vinto asseme Campion\u00e0 e Copa de Fran\u00e7a.\nG'ha fatu anca na finale de Champions League, persa contra u Porto F.C. de Jos\u00e9 Mourinho, int'u 2004.\nE rivalit\u00e0 ci\u00fc impurtanti sun cu'u Nissa e u Marseille.\nPalmar\u00e8s.\nU Munegu g'ha in t\u00fctu: "}
{"id": "1982", "revid": "12052", "url": "https://lij.wikipedia.org/wiki?curid=1982", "title": "Fauna - E bestie", "text": "Coniggio &lt;br&gt;\nGatto &lt;br&gt;\nGatto sarv\u00e6go &lt;br&gt;\nCan &lt;br&gt;\nCavallo &lt;br&gt;\nCavallo serv\u00e6go&lt;br&gt;\nAse &lt;br&gt;\nVacca &lt;br&gt;\nT\u00f6o &lt;br&gt;\nBoccin o Vitello&lt;br&gt;\nAi\u00f2u o \u00c6o&lt;br&gt;\nP\u00ebgoa &lt;br&gt;\nB\u00e6&lt;br&gt;\nCrava &lt;br&gt;\nL\u00f4 &lt;br&gt;\nP\u00f2rco &lt;br&gt;\nP\u00f2rco sarv\u00e6go &lt;br&gt;\nOrso &lt;br&gt;\nLion &lt;br&gt;\nLevre &lt;br&gt;\nRatto &lt;br&gt;\nRisseu &lt;br&gt;\nSci\u00f3rnoa &lt;br&gt;\nG\u00ee &lt;br&gt;\nTascio &lt;br&gt;\nFoin &lt;br&gt;\nM\u00f9 &lt;br&gt;\nBeu &lt;br&gt;\nRattopennugo &lt;br&gt;\nR\u00e6na &lt;br&gt;\nTigre &lt;br&gt;\nCang\u00fco &lt;br&gt;\nElefante &lt;br&gt;\nPuma &lt;br&gt;\nCapibara &lt;br&gt;\nVinv\u00e8ra &lt;br&gt;"}
{"id": "1983", "revid": "12052", "url": "https://lij.wikipedia.org/wiki?curid=1983", "title": "Fauna - I oxelli", "text": "P\u00e0ssoa &lt;br&gt;\nC\u00f6arossa &lt;br&gt;\n\u00c0gogia &lt;br&gt;\nFarco &lt;br&gt;\nCr\u00f6o &lt;br&gt;\nBerta &lt;br&gt;\nGallo &lt;br&gt;\nBibbin &lt;br&gt;\nAnnia &lt;br&gt;\nQuaggia &lt;br&gt;\n\u00c7igheugna &lt;br&gt;\nPavon &lt;br&gt;\n\u00d2ca &lt;br&gt;\nRondaninn-a &lt;br&gt;\n\u00d6chin de m\u00e2 &lt;br&gt;\nOrocco &lt;br&gt;\nPappagaggio &lt;br&gt;\nKiwi &lt;br&gt;"}
{"id": "1984", "revid": "12052", "url": "https://lij.wikipedia.org/wiki?curid=1984", "title": "Fauna - Into m\u00e2", "text": "A fauna de m\u00e2 inta parl\u00e2 de Ventimiggia.\nA Ventimiggia (in loco: Vintimiggia; parl\u00e2: ventimigliusu) se parla 'n ligure de tipo intemelio. "}
{"id": "1985", "revid": "12052", "url": "https://lij.wikipedia.org/wiki?curid=1985", "title": "Bestie de Marina (Ventemigliusu)", "text": "Bestie de Marina.\nIn sta pagina sun scr\u00ee i nomi d'e Bestie de Marina int'u Dial\u00e9tu Ventemigliusu\nBestie de Scciumaira.\nCaiched\u00f9n de ste bestie vive \u00e2 fuxe: "}
{"id": "1988", "revid": "12052", "url": "https://lij.wikipedia.org/wiki?curid=1988", "title": "Balenn-a/VE", "text": "__EXPECTED_UNCONNECTED_PAGE__\nBal\u00e9na: nome ventemigliusu do latin Balaenopterus physalus (a \"balenottera comune\" in itaglian), a l'\u00e8 ina bestia de marina a sanghe caudu, cume u cavud\u00f6iu e i derfin, ch'a l'apartegne \u00e2 famiglia Balaenopteridae."}
{"id": "1992", "revid": "12052", "url": "https://lij.wikipedia.org/wiki?curid=1992", "title": "Fauna de m\u00e2 in zeneise", "text": ""}
{"id": "1993", "revid": "12052", "url": "https://lij.wikipedia.org/wiki?curid=1993", "title": "Tratt\u00f9goa de m\u00e2", "text": "E Tratt\u00fbgoe de m\u00e2 en di r\u00e8tili de m\u00e2 (superfam\u00ecggia Chelonioidea). Atoalm\u00e9nte ghe n'\u00e9 s\u00e8tte\u00a0sp\u00eace, de qu\u00e6 s\u00f3lo tr\u00e6 nid\u00ecfican in Mediter\u00e0nio, conpreize e e c\u00f2ste Itali\u00e0nn-e. Into Mediter\u00e8nio a ci\u00f9 conosciua a l\u00b4\u00e9 a \"Caretta caretta\" (Linnaeus 1758). Inta parl\u00e2 de Ventemiglia a l'\u00e8 d\u00efta \"Bisciacossa\" asc\u00ec. \nDescri\u00e7i\u00f3n.\nE Tartar\u00fbghe de M\u00e2 \u00e9n anim\u00e6 ant\u00eeghi, praticam\u00e9nte invari\u00e6 da mili\u00f3n d'\u00e0nni. \u00c0n ina cor\u00e0ssa in sci\u00e2\u00a0sch\u00e9nn-a d\u00eeta Carap\u00e2ce; de s\u00f3tta gh'\u00e9 o piastr\u00f3n. Arest\u00e2n s\u00f3tt'\u00e6goa in apn\u00eaa pe tanto tenpo ma d\u00eavan vegn\u00ee a g\u00e0lla pe respi\u00e2. \u00c9n a s\u00e0ngoe freido e predil\u00ecgan \u00e6goe\u00a0tenper\u00e6: inta stagi\u00f3n invern\u00e2le emigr\u00e2n v\u00e8rso \u00e6goe\u00a0 tropic\u00e2li e p\u00eauan an\u00e2 pe migi\u00e6a de chil\u00f2metri apr\u00eauvo e cor\u00eanti \u00d2ce\u00e0niche ma ritorni\u00e2n a-e spi\u00e2ge de nidifica\u00e7i\u00f3n. E tratt\u00fbgoe de m\u00e2 mangian \u00e6ghe e co\u00e2li e anche carn\u00e0sse.\u00a0\nRiprodu\u00e7i\u00f3n.\nI m\u00e0scci asp\u00eatan e f\u00e9mine a-o l\u00e0rgo de spi\u00e2ge de nidifica\u00e7i\u00f3n pe acobi\u00e2se, e \u00eauve abandon\u00e6 s\u00f3tta-a s\u00e2bia \u00e0n 'n'incoba\u00e7i\u00f3n da 50 -65 gi\u00f3rni; da quelle de s\u00f3via ci\u00f9 c\u00e2de nasce e f\u00e9mine, da-e m\u00eano c\u00e2de i m\u00e0scci. I pic\u00ecn co-in dent\u00ecn r\u00f3npan l'\u00eauvo ma no sciort\u00e0n s\u00f9bito, em\u00e9rgen da-a s\u00e0bia d\u00f2ppo i 3-4 gi\u00f3rni e av\u00e9i conplet\u00f2u de sciorb\u00ee o s\u00e0cco vitel\u00ecn e adris\u00f2u o piastr\u00f3n; v\u00e0n a 'na velcit\u00e6 sorprend\u00e9nte v\u00e8rso o M\u00e2, guid\u00e6 da-o lux\u00ee de st\u00e9lle o do s\u00f4 in sci\u00e2\u00a0 l\u00ecnia d' \u00f2rizonte e n\u00eauan pe\u00a0 2-3 gi\u00f3rni v\u00e8rso o l\u00e0rgo pe nutr\u00ecse de zooplancton. L\u00b4\u00e9 bast\u00f2u a br\u00eave\u00a0 c\u00f3rsa\u00a0 da-o n\u00eeo a l'\u00e6goa\u00a0 pe memoriz\u00e2 e cordin\u00e6\u00a0 geom\u00e9triche e atre carateristiche anbientali e ritorni\u00e0n d\u00f2ppo\u00a0 dex\u00e9nni in sci\u00e2\u00a0 m\u00e6xima spi\u00e2gia.\nSp\u00eace.\nE menn-e ci\u00f9 frequ\u00e9nte into Mediter\u00e0neo en Caretta carett, \"Chelonia mydas\", \"Eretmochelys imbricata\", e \"Dermochelys coriacea\"(ch'a l'\u00e9 st\u00e6ta descr\u00eeta da-o padovan Domenico Vandelli do 1761).\"\" S\u00f4lo de s\u00e9mme in \u00e7\u00e9nto se gh'atreuva e menn-e \"Lepidochelys olivacea\" e \"Lepidochelys kempii\" \n\"Caretta caretta\".\nA Tartar\u00fbga de M\u00e2 \"Caretta caretta\" - Linnaeus 1758 (Fam\u00ecggia\u00a0 Cheloniidae, \u00d3rdine Testudines) a l'\u00e9 a ci\u00f9 com\u00f9n into Mediter\u00e0nio, e dif\u00fbza inti \u00d2c\u00e9ani asc\u00ec. O carap\u00e2ce o l\u00b4\u00e9 form\u00f2u da 5 sc\u00f9ddi de c\u00f4 br\u00f9n chi t\u00eea a-o r\u00f3sso con sfumat\u00fbe v\u00e8rdi. O piastr\u00f3n o l\u00b4\u00e9 gianchin\u00e2stro. A testa a l\u00b4\u00e9 gr\u00f2ssa con 'n becco c\u00f9rvo co-i b\u00f2rdi che t\u00e0ggian; testa e p\u00ecnne r\u00eauza-br\u00f9n ricov\u00e8rte de\u00a0 pl\u00e0cche d\u00fbe, sc\u00fbe, ma che no p\u00eauan reti\u00e2. \u00a0\nA nidificava solo che inte do Mediter\u00e0nio \u00f2rient\u00e2le: Calabria, Sicilia. Grecia, Siria, Libia, Egitto... Ma co-o cangiamento do cl\u00ecmma e l'aom\u00e9nto da temperatua a Caretta a peu ariv\u00e2 in sce 'na spi\u00e2gia abr\u00e9tio do Mediter\u00e0nio : prez\u00e9npio\u00a0 l\u00b4est\u00e6 \u00a0 do 2020 unn-a caretta a la nidific\u00f2u pe-a pr\u00ecmma votta in sci\u00e2 m\u00e6nn-a de Barcelona. \n\"Chelonia Mydas\".\nA Tartar\u00fbga de m\u00e2 verde, \"Chelonia Mydas\"-Linnaeus 1758, (Fam\u00ecggia Cheloniidae), a se dist\u00ecngoe p\u00f2-u car\u00e2pace con qu\u00e0ttro\u00a0p\u00e2 de sc\u00f9ddi l\u00ecsci che no se soviap\u00f3nn-an\u00a0 (a Caretta a l\u00b4\u00e0 5 p\u00e2 de sc\u00f9ddi) de c\u00f4 br\u00f9n-verdex\u00ecn con maccie gi\u00e2no; o piastr\u00f3n gi\u00e0nco. A l'\u00e9 l\u00f3nga 130 c\u00ectti e a p\u00e9iza 450 chilli, A l'\u00e9 dif\u00fbza inta f\u00e0scia tropic\u00e2le\u00a0de t\u00f9tti\u00a0i \u00d2ce\u00e0ni, a fa migra\u00e7io\u00ecn in gr\u00f9ppo s\u00e9gge pe nutr\u00ecse, in z\u00f6ne de\u00a0prater\u00eee m\u00e6n som\u00e9rse, s\u00e9gge a qu\u00e9lle de nidifica\u00e7i\u00f3n: C\u00f2starica e Gr\u00e0nde Bar\u00eaa Co\u00e0linn-a d\u00b4Oustralia. In Mediter\u00e0nio, Gr\u00eacia, C\u00eepro, Siria, P\u00f3lia, ma a l'\u00e9 m\u00eano numer\u00f4za da Caretta. In preval\u00e9nsa a l'\u00e9 erb\u00ecvora.\n\"Eretmochelys imbricata\".\nA tartar\u00fbga Embricata\" o Enbrex\u00e2, \"Eretmochelys Imbricata\" -Linnaeus 1766 (o genere \"Eretmochelys\" o l\u00b4\u00e9 st\u00e6to cre\u00f2u da Fitzinger, 1843).\u00a0 A l'\u00e0 o carap\u00e2ce con 4 p\u00e2 de sc\u00fbddi later\u00e2li che s\u00f3n s\u00f4viap\u00f6sti c\u00f3mme i \u00e9nbrexi de 'n t\u00e9ito, da chi o n\u00f3mme. De c\u00f4 br\u00f9n-gi\u00e2nente marmoriz\u00f2u de n\u00e9igro o piastr\u00f3n gi\u00e2no, o b\u00e9cco\u00a0 c\u00f9rvo apis\u00fbo c\u00f3mme quello di \u00f6xelli da rap\u00ecnn-a; longh\u00e9ssa media 95 c\u00ectti p\u00e9izo 80-90 ch\u00eclli, ma a peu ar\u00eea sc\u00ecnn-a 120 ch\u00eclli. \nSe dist\u00ecngoan d\u00f4e s\u00f3ttasp\u00eace\u00a0 \"Imbricata imbricata\" (Linnaeus 1766) de l'\u00d2ce\u00e0no Atl\u00e2ntico, e i \"mbricata bissa\" (Ruppel 1835) inte l'\u00d2ce\u00e0no Pac\u00ecfico e \u00d2ce\u00e0no\u00a0 Indi\u00e0n. L'Imbricata a frequ\u00e9nta a z\u00f6na Centr\u00e2le de l'Atl\u00e0ntico, ma \u00e6goe fr\u00e9ide asc\u00ec, Can\u00e2 da M\u00e0nega a Nord, C\u00e0ppo de B\u00f3nn-a Sper\u00e0nsa Sud\u00e0frica a Sud e z\u00f6ne de nidifica\u00e7i\u00f3n\u00a0\u00e9n: Car\u00e0ibi, Fl\u00f2rida, G\u00f3rfo do M\u00e9scio, \u00c0frica \u00d2cident\u00e2le.\nL'Imbricata Bissa do Pac\u00ecfico a v\u00eeve l\u00f3ngo a c\u00f2sta C\u00e9ntro \u00d2cident\u00e2le de l'Am\u00e9rica, a nid\u00eefica in M\u00e9scico,\u00a0Per\u00f9, Ecoad\u00f2r, Nicar\u00e0goa, El Salvad\u00f2r.\nL'Imbricata Bissa de l'\u00d2c\u00e9ano Indi\u00e0n a l'\u00e9 dif\u00fbza da o M\u00e2 R\u00f3sso, M\u00e2 da C\u00ecnn-a, sc\u00ecnn-a a-o Giap\u00f3n e N\u00eaua Zel\u00e0nda.\nE \u00e0r\u00eae de nid\u00eefica\u00e7i\u00f3n do M\u00e2 R\u00f3sso \u00e9n: Madagasc\u00e0r, Pen\u00eezoa Ar\u00e0bica, \u00ccndia, Arcip\u00e9lago de Seychelles, quelle do S\u00f9d Est Azi\u00e0tico \u00e9n: Oustr\u00e0lia e P\u00f2lin\u00e9sia.\n\"Dermochelys coriacea\".\nA Tartar\u00fbga Liuto (Dermochelys Coriacea, Vandelli 1761; Famigg\u00eca Dermochelyidae,Gray1825; G\u00e9nere Dermochelys-Blainville 1816) a l'\u00e9 a ci\u00f9 gr\u00e0nde de t\u00f9tte: a-a n\u00e0scita a l'\u00e9 l\u00f3nga 5 c\u00ectti e m\u00eazo, e a p\u00e9iza 50 gr\u00e0mmi; e gr\u00e9nde\u00a0ar\u00eean scinn-a ai\u00a0 3 m\u00eatri e p\u00e0ssa\u00a0e 700 ch\u00eclli. O carap\u00e2ce o l'\u00e9 form\u00f2u da pic\u00ecnn-e placche d'\u00f2sse disposte a moz\u00e0ico sott\u2019a-a \u00a0p\u00e9lle d\u00fba ch'a p\u00e2 ch\u00eauio, con 7 cr\u00e9ste pe-o l\u00f3ngo. O piastr\u00f3n\u00a0 o l'\u00e9 sorc\u00f2u da 5 ca\u00e9natue. O c\u00f4 l'\u00e9 gr\u00eexo ch'o t\u00eea a-o bleu qu\u00e6xi n\u00e9igro pitet\u00f2u de ci\u00e6o, o b\u00e9cco a forma de d\u00f3pio V (W). Difuza in t\u00f9tti i \u00d2ce\u00e0ni a nid\u00ecfica in sc\u00ea\u00a0 spi\u00e2ge de Oustr\u00e0lia,Sud\u00e0frica, C\u00f2starica, Thail\u00e0ndia, \u00ccndia,\u00a0 pres\u00e9nte in Mediter\u00e0nio, no riz\u00f9lta ch\u00b4a l\u00b4agge nidific\u00f2u in Italia.\n\"Lepidochelys olivacea\".\nA Tartar\u00fbga de m\u00e2 Bast\u00e0rda Olivacea (Lepidochelys Olivacea - Eschscholtz 1829) a l'\u00eaa ritegn\u00fba 'n incr\u00f4xo tra Caretta e V\u00e8rde. Con 'na l\u00f3ngh\u00e9ssa de 70-80 c\u00ectti e 65-70 ch\u00eclli de p\u00e9izo a l'\u00e9, ins\u00e9mme a quella de Kemp, unn-a\u00a0 de Tartar\u00fbge de M\u00e2 ci\u00f9 picinn-e. O carap\u00e2ce de c\u00f4 v\u00e8rde-o\u00eeva sc\u00fbo o l'\u00e0 6 p\u00e2 de sc\u00f9ddi, o piastr\u00f3n o l\u00b4\u00e9 de c\u00f4 gi\u00e2n\u00e9nte. A l'\u00e9 dif\u00fbza a latit\u00f9dini tropic\u00e2li fra i 40\u00b0 N\u00f2rd e i 40\u00b0 S\u00f9d. \u00d2c\u00e9ani\u00a0 Indi\u00e0n, Pac\u00ecfico: \u00ccndia, Oustralia, N\u00eaua Zel\u00e0nda; in Atl\u00e0ntico: \u00c0frica \u00d2cident\u00e2le, C\u00f2sta a Nord do Braz\u00ee, Suriname, Guyana, Veneso\u00eala; in Pac\u00ecfico \u00d2rient\u00e2le : da-o C\u00eele a-o G\u00f3rfo da Calif\u00f2rnia. I p\u00f2sti de nidifica\u00e7i\u00f3n de m\u00e0ssa e \"Arribadas\" s\u00f3n:\u00a0 Eritrea, \u00ccndia, Srilanka, C\u00f2star\u00eeca, M\u00e9scico.\n\"Lapidochelys Kempii\".\nA Tartar\u00fbga do Kemp a l'\u00e9 l\u00f3nga\u00a0 90 c\u00ectti,\u00a0co-in p\u00e9izo\u00a0de 70-75 ch\u00eclli. O carap\u00e2ce de c\u00f4 gr\u00eexo-verdex\u00ecn con qu\u00e0ttro p\u00e2 de sc\u00f9ddi,\u00a0 e-o piastr\u00f3n gi\u00e2n\u00e9nte. Difux\u00f3n: \u00d2ce\u00e0no Atl\u00e0ntico, G\u00f3rfo do M\u00e9scico da-e c\u00f2ste da Fl\u00f2rida, sc\u00ecnn-a New Jersey e N\u00eaua Sc\u00f2sia a Nord, a Est C\u00f2ste d'Irl\u00e0nda. Nidifica\u00e7i\u00f3n: c\u00f2ste do M\u00e9scico e Padre Island ch'a l'\u00e9 'na l\u00f3nga b\u00e2r\u00eaa de s\u00e0bia gi\u00e0nca de fr\u00f3nte a-o Texas.\n\"Natator Depressus\".\nA Tartar\u00fbga de m\u00e2 D\u00f2rso Ci\u00e0tto (\"Natator Depressus\" - Garman1880)\u00a0a l'\u00e9 t\u00ecpica e esclux\u00eeva da Piataf\u00f2rma Continent\u00e2le Australi\u00e0nn-a; longh\u00e9ssa 90 c\u00ectti , p\u00e9izo 70 ch\u00eclli; o carap\u00e2ce de c\u00f4 Gr\u00eexo-Ol\u00eeva con qu\u00e0ttro p\u00e2 de sc\u00f9ddi later\u00e2li, piastr\u00f3n gianchin\u00e0stro, dif\u00fbza\u00a0 l\u00f3ngo e c\u00f2ste setentrion\u00e2li de l'Oustr\u00e0lia, a-o l\u00e0rgo de coste Papua-N\u00eaua\u00a0Goin\u00eaa, B\u00e2r\u00eaa Co\u00e2l\u00ecnn-a. A nid\u00eefica into Queensland, spi\u00e2ge da B\u00e2r\u00eaa, \u00cezoe\u00a0 cost\u00eae de Curtis e Lacrosse."}
{"id": "1994", "revid": "12052", "url": "https://lij.wikipedia.org/wiki?curid=1994", "title": "Balenn-a", "text": "Balenn-a n\u00f3mme zen\u00e9ize do lat\u00ecn Balaenopterus phisalus (a \"balenottera comune\" in itali\u00e0n), a l'\u00e8 'na b\u00e9stia mar\u00ecnn-a a s\u00e0ngoe c\u00e2do, c\u00f3mme o coad\u00e9uggio e i delf\u00ecn, ch'a l'apart\u00eagne a-a fam\u00ecggia Balaenopteridae."}
{"id": "1995", "revid": "12052", "url": "https://lij.wikipedia.org/wiki?curid=1995", "title": "Drafin", "text": "Drafin o l'\u00e9 o nomme zeneize do 'delphinus delphis'. &lt;br&gt;"}
{"id": "1996", "revid": "7530", "url": "https://lij.wikipedia.org/wiki?curid=1996", "title": "Coniggio", "text": "O coniggio o l'\u00e8 un di anim\u00e6 nativi de l'Eur\u00f2pa do sud e o l'\u00e8 ancheu diffuzo in tutto o mondo (con effetti disastroxi pe i anim\u00e6 di \u00e4tre regioin asc\u00ec) gra\u00e7ie a l'a\u00e7ion de l'ommo.\nA diffuxon do coniggio in Liguria a l'\u00e8 molto grande e in te campagne liguri o coniggio o l'\u00e8 allev\u00f4 qu\u00e6xi da sempre.\n\"Taxonaviga\u00e7ion\".\nOryctolagus cuniculus - Coniggio\nNomme: Oryctolagus"}
{"id": "1998", "revid": "10132", "url": "https://lij.wikipedia.org/wiki?curid=1998", "title": "Can", "text": "O can o l'\u00e8 in mammifeo de l'ordine d'i Carniv\u00f2\u00ef. I chen son st\u00e6ti addomesteg\u00e6 da i lovi 15.000 anni fa. Di studdi re\u00e7enti dixan che i chen son st\u00e6ti addomesteg\u00e6 pe a primma votta in Cinn-a e port\u00e6 in America da i primmi abitanti. De ri\u00e7erche genetiche han individu\u00f4u catorse rasse de can antighe, e ci\u00f9 vegie seijan: \"Chow Chow\", \"Shar Pei\", \"Akita Inu\", \"Shiba Inu\" e \"Basenji\".\nIn ti secoli i chen son divegnui \u00e7entan\u00e6a de rasse de tutti i co\u00ef e dimenscioin. \nI chen son anim\u00e6 so\u00e7i\u00e6 comme i ommi, e pe questa rax\u00f2n son fassili da addomesteg\u00e0 e addestr\u00e0, se integran in ta famiggia e in to lou d'i padroin e indi i chen ha guagno\u00f4 unna poxi\u00e7ion unica in ta so\u00e7iet\u00e6. A fedelt\u00e6 e devosion d'i chen, deriv\u00e2 da o l\u00f4 istinto de vive in branco, a l' \u00e8 asso\u00e7i\u00e4 a l' am\u00f4 e l' amicissia, e a port\u00f4u tantiscime personn-e a vedde o can comme un membro da famiggia, e comme o \"megi\u00f6 amigo de l'ommo\". De inverso, i chen veddan l'ommo comme parte do branco e comme cappo asc\u00ec.\nNumerose rasse de chen son st\u00e6te cre\u00e6 pe lou\u00e2 con e pe i ommi, comme past\u00f4, can da caccia, can da guardia, fin a divegn\u00ec bagnin e can pe ciechi asc\u00ec. Purtroppo son st\u00e6ti e son us\u00e6 pe crudelt\u00e6 asc\u00ec, comme i combattimenti e e corse di chen, dovve i chen son spunci\u00e6 a di comportamenti innatur\u00e6 pe o divertimento d'i ommi so\u00f6.In \u00e4tre c\u00f6lt\u00f9e i chen non g'han a m\u00e6xima poxisi\u00f2n, e son de converso scimbolo de impuressa e spesso vegnan allev\u00e6 comme alimento so\u00f6.\n\"Taxonaviga\u00e7ion\".\nCanis Lupus Familiaris - Can\nNomme: Canis\nR\u00e0sse.\nA part\u00ee da-o \"Canis lupus\" l'\u00f2mmo o l'ha sele\u00e7ion\u00f2u ci\u00f9 de 450 r\u00e0sse de can, tra e qu\u00e6 a gh'\u00e8, prez\u00e9npio, o c\u00e0n da c\u00e0ccia mar\u00e9mm\u00e0n."}
{"id": "1999", "revid": "12052", "url": "https://lij.wikipedia.org/wiki?curid=1999", "title": "Cavallo", "text": "O cav\u00e0llo dom\u00e9stego (conosci\u00fbo c\u00f3mme Equus caballus), de v\u00f2tte conscider\u00f2u 'na sotosp\u00eace do Cavallo serv\u00e6go (\"Equus ferus caballus\") a l'\u00e9 unn-a de d\u00eaxe sp\u00eace viventi de gr\u00f2sci Mammife\u00ef co-i s\u00e9ucai (\"ungul\u00e6\"). I cav\u00e0lli se son evol\u00fbi primma in Am\u00e9rica, ma se son estinti into continente primma de \u00easighe re-introd\u00fbti da-i europ\u00eai.\nI cav\u00e0lli son st\u00e6ti pe tanto t\u00e9npo i ci\u00f9 inportanti anim\u00e6 domesteghi e son prezenti inta e . I cav\u00e0lli \u00eaan inportanti pe-i trasporti, p\u00f2-u l\u00f2u, comme alimento, pe-i vest\u00ee e comme arme. I primmi ezenpi de adomestica\u00e7i\u00f3n di cav\u00e0lli se son probabilmente av\u00fbi 10.000 anni fa, ma e primme pr\u00eauve son dat\u00e6 a 5.000 anni fa. L'alevam\u00e9nto \u00e0 cre\u00f2u rasse p\u00f2-u trasp\u00f2rto e p\u00f2-u l\u00f2u.\n Ancheu i cav\u00e0lli son p\u00f2-u ci\u00f9 alev\u00e6 pe-e c\u00f3rse e pe dem\u00f4a inte so\u00e7iet\u00e6 o\u00e7ident\u00e6, mentre inte \u00e2tre parti do m\u00f3ndo son senpre inportanti comme anim\u00e6 da l\u00f2u.\n\"Tascionaviga\u00e7i\u00f3n\".\nEquus\nNomme: Equus caballus"}
{"id": "2000", "revid": "12052", "url": "https://lij.wikipedia.org/wiki?curid=2000", "title": "Ase", "text": "\"Ase\" (\"\u00c2ze\" in graf\u00eea ofi\u00e7i\u00e2)\nClassifica\u00e7ion scientiffiga:"}
{"id": "2002", "revid": "10132", "url": "https://lij.wikipedia.org/wiki?curid=2002", "title": "L\u00f4", "text": "L\u00f4 \u00f2 Lovo o l'\u00e8 o nomme comun do Canis lupus."}
{"id": "2004", "revid": "60", "url": "https://lij.wikipedia.org/wiki?curid=2004", "title": "P\u00ebgoa", "text": ""}
{"id": "2005", "revid": "60", "url": "https://lij.wikipedia.org/wiki?curid=2005", "title": "T\u00f6o", "text": ""}
{"id": "2006", "revid": "60", "url": "https://lij.wikipedia.org/wiki?curid=2006", "title": "Vacca", "text": ""}
{"id": "2007", "revid": "12052", "url": "https://lij.wikipedia.org/wiki?curid=2007", "title": "Gatto", "text": ""}
{"id": "2008", "revid": "12052", "url": "https://lij.wikipedia.org/wiki?curid=2008", "title": "P\u00f2rco sarv\u00e6go", "text": "O P\u00f2rco sarv\u00e6go (Sus scrofa Linnaeus, 1758) o l'\u00e9 un mammifero de l'Ordine di Artiodactyla, e da Famiggia di \"Suidi\", ben ben commun inte n\u00f2stre t\u00e6re.\nO prov\u00ebgne da l'Eurasia e o N\u00f2rd Africa, e o l'\u00e0 delongo subio reintrodu\u00e7ioin e dexema\u00e7ioin sciben che gra\u00e7ie a-e seu qualit\u00e6 de rexistensa e addattabilit\u00e6 o l'\u00e0 arreixou ben inte l'ambiente ligure e italian.\nO l'\u00e9 st\u00e6to delongo avvoxou comme un avvers\u00e4io temibile e pin d'agrecco, e solo pe-o XXeximo Secolo o l'\u00e0 perso o seu r\u00f2llo de vivagna prin\u00e7ip\u00e2 de carne \u00e0 fav\u00f4 do seu equivalente domestego o p\u00f2rco.\nDescri\u00e7ion.\nDimen\u00e7ioin.\nDa adulto o l'arriva \u00e0 mesue de 180 cm de longhixe, con unna ertixe mascima de un metro e un peiso mascimo de un quint\u00e2. D\u00e6ta a gran variet\u00e6 de rasse e sottaspe\u00e7ie gh'\u00e9 de gren varia\u00e7ioin de mesua. Pe exempio a-o N\u00f2rd, inte Arpe i p\u00f2rchi neigri razzonzan i 200 chilli quande a-o Sud i peisan mascime 80-90 chilli.\nN\u00f2te.\nhttps://www.ilsecoloxix.it/genova/2021/09/01/news/allarme-cinghiali-in-liguria-la-confederazione-agricoltori-sono-40-mila-numeri-insostenibili-1.40656759"}
{"id": "2012", "revid": "1211", "url": "https://lij.wikipedia.org/wiki?curid=2012", "title": "Ratto", "text": "O Ratto o l'\u00e8 un mammifero rodit\u00f4 de l'Ordine di Rodentia, Famiggia \"Muridae\", molto com\u00f9n inte n\u00f2stre t\u00e6re.\nIn zeneize no gh'\u00e9 distin\u00e7i\u00f3n fra \"topo\" e \"ratto\" perch\u00e8 gh'\u00e9 s\u00f4lo a p\u00f2ula \"ratto\", per\u00f2 se peu distingue fra o ratto de canpagna e o ratto da coniggio."}
{"id": "2014", "revid": "12052", "url": "https://lij.wikipedia.org/wiki?curid=2014", "title": "Lion (bestia)", "text": "Lion (latin:\"Panthera leo\") o l'\u00e8 'n mammifeo carn\u00ecvoro da famiggia di felidi."}
{"id": "2016", "revid": "10132", "url": "https://lij.wikipedia.org/wiki?curid=2016", "title": "Puma concolor", "text": "O Puma o l'\u00e8 un mammifero dell' Ordine di \"Carnivora\" (Carniv\u00f2\u00ef), Famiggia \"Felidi\" presente in te le Americhe."}
{"id": "2017", "revid": "89", "url": "https://lij.wikipedia.org/wiki?curid=2017", "title": "Elefante", "text": "L'Elefante, d\u00eeto asc\u00ec in zeneize lionf\u00e0nte \u00f2 liof\u00e0nte, o l'\u00e8 o nomme com\u00f9n de tr\u00e6 spe\u00e7ie de mammifei de l'Ordine di \"Proboscidea\" (Proboscid\u00e6), Famiggia \"Elephantidae\", com\u00f9n inte l'Africa e l'Asia.\nDescri\u00e7ion.\nE tr\u00e6 spe\u00e7ie viventi son: "}
{"id": "2021", "revid": "7530", "url": "https://lij.wikipedia.org/wiki?curid=2021", "title": "Rattopennugo", "text": "Rattopenn\u00fbgo o l'\u00e8 o nomme con chi son conosci\u00fbi i mammifei de l'Ordine di Chiroptera. I rattipenn\u00fbghi son presenti in squ\u00e6xi t\u00f9tto o mondo.\nDescri\u00e7ion.\nI rattopenn\u00fbghi son i unici mammife\u00ef co e ae e i unici che poeuan xo\u00e2, di atri anim\u00e6 comme e sciornie xoante poeuan lanci\u00e2se da un \u00e6rbo a l'atro e plan\u00e2 pe un periodo breve, ma i ratti penughi son i unici che poeuan xo\u00e2.\nGh'\u00e9 \u00e7irca 1.100 spe\u00e7ie de ratti penughi in to mondo, \u00e7irca o 20% de tutti i mammife\u00ef.\nV\u00f4xe corel\u00e6.\nRaggia"}
{"id": "2022", "revid": "60", "url": "https://lij.wikipedia.org/wiki?curid=2022", "title": "Beu", "text": ""}
{"id": "2025", "revid": "1211", "url": "https://lij.wikipedia.org/wiki?curid=2025", "title": "Foin", "text": "O Foin o l'\u00e9 un mammifero de l'ordine di \"Carnivora\" (Carn\u00ecvo\u00ef), da famiggia di \"Mustelidi\", genere \"Martes\".\nInte l'Otraz\u00f4vo ghe dixan asc\u00ec \"gattu fugh\u00e9in\" \u00f2 g\u00e0t-fugh\u00e9in.\nM\u00f2ddi de di.\nAv\u00e9i i euggi comme 'n foin.&lt;br&gt;\n\u00case asperto comme 'n foin."}
{"id": "2026", "revid": "12052", "url": "https://lij.wikipedia.org/wiki?curid=2026", "title": "Gatto sarv\u00e6go", "text": ""}
{"id": "2031", "revid": "10132", "url": "https://lij.wikipedia.org/wiki?curid=2031", "title": "\u00c7igheugna", "text": "\u00c7igheugna.\nI \u00c7ic\u00f2nidi s\u00f3n na fam\u00ecggia de \u00f6x\u00e9lli ch'apart\u00eagnan a l'\u00f3rdine di \u00c7iconif\u00f3rmi. A r\u00e0zza ci\u00f9 conosci\u00fba da fam\u00ecggia a l'\u00e9 con t\u00f9tta probabilit\u00e6 a \"\u00c7igh\u00e9ugna gi\u00e0nca\" (lat: \"Ciconia ciconia\") ch'a v\u00eeve in Eor\u00f6pa e a fa l\u00f3nghe migra\u00e7io\u00ecn in \u00c0frica.\nDescri\u00e7ion.\nSta \u00e7igh\u00e9ugna chi a l'\u00e9 avox\u00e2 asc\u00ec pe fa o n\u00eeo in sc\u00ee canpan\u00ecn e in sc\u00ee fumaieu de c\u00e2ze e p\u2019\u00ease qu\u00e9lla ch\u2019a p\u00f2rta, segondo e f\u00f6e pe-i fig\u00eau, ... i figio\u00ecn!\nDe s\u00f2lito s\u00f3n \u00f6x\u00e9lli de gr\u00f2sse dimenscio\u00ecn, co-\u00een'avert\u00fba de \u00e2e tra 1,8 e 2,5 m\u00eatri. \nGh'\u00e0n s\u00e0npe l\u00f3nghe e sot\u00ee, b\u00f3nn-e pe camin\u00e2 inte \u00e6goe p\u00f6co prof\u00f3nde, in c\u00f2llo l\u00f3ngo e rob\u00f9sto, in b\u00e9cco gr\u00e0nde e apont\u00eeo. O raprezent\u00e0nte ci\u00f9 gr\u00f2sso da fam\u00ecggia o l'\u00e9 o Marab\u00f3 indi\u00e0n, ch'o l'\u00e0 'n'avert\u00fba de \u00e2e de 2 m\u00eatri e m\u00eazo e o p\u00e9iza 6-7 ch\u00eclli."}
{"id": "2033", "revid": "10132", "url": "https://lij.wikipedia.org/wiki?curid=2033", "title": "Quaggia", "text": "Quaggia"}
{"id": "2034", "revid": "12052", "url": "https://lij.wikipedia.org/wiki?curid=2034", "title": "Annia", "text": "Annia l'\u00e8 o nomme com\u00f9n de tanti \u00f4xelli d'\u00e6goa, generalmente migrato\u00ee, da famiggia di \"Anatidi\" (ordine di \"Anseriformi\") e in particol\u00e2 m\u00f2ddo do g\u00e9nere \"Anas\".\nDescri\u00e7ion.\nViven comunemente inti stagni e inti laghi \u00e7ibandose de nutrimento trov\u00f2u sotta a superficce de l'\u00e6goa. Gran parte de l\u00f4, specce quelle prin\u00e7ipalmente d'\u00e6goa, non g'han in bon coordinamento di movimenti in sci\u00e2 t\u00e6raferma; quelle ci\u00f9 piccinn-e, invece, son solitamente coordin\u00e6 inte t\u00f9tti do\u00ee i ambienti.\nL'annia domestega a l'\u00e8 'na sp\u00eace selezion\u00e2, probabilmente deriv\u00e2 da-o german re\u00e2 e da di atre sp\u00eace anche americann-e. Con annia sarvega solitamente se intende o german re\u00e2 (\"Anas platyrhynchos\").\nE \"volp\u00f6che\" (\"Tadornini\") g'han i co\u00ee e o comportamento de annie, ma a forma de \u00f6che.\nSp\u00eace in Italia.\nNommi scientifichi de sp\u00eace de annie oservabili inta fauna italiann-a:\n\u00c0nie de m\u00e2.\nE \u00e0nie de m\u00e2 s\u00f3n \u00e0nie tufatr\u00eeci che v\u00ecvan inti m\u00e2 de l'estr\u00e9mo Nord, predil\u00ecggian e z\u00f6ne cost\u00eae ciuf\u00eeto che o m\u00e2 av\u00e8rto. S'aposan pe nutr\u00ecse, sott'\u00e6goa ne\u00f9an leste gra\u00e7ie a-e sanpe aretr\u00e6, e a-e\u00a0\u00e2e c\u00f9rte. P\u00eauan ari\u00e2 a 'na profondit\u00e6 de 4-5 metri e sc\u00eenn-a 10-12 e f\u00f2scia ci\u00f9, a seg\u00f3ndo do g\u00e9nere e da sp\u00eace. A stagi\u00f3n riprodut\u00eeva pe-e tenperat\u00fbe\u00a0estr\u00eamamante b\u00e0sse a l'\u00e9 c\u00f9rta; s\u00f4lo inte sto per\u00eeodo d\u00eavan\u00a0spost\u00e2se inte l'entrot\u00e6ra pe dep\u00f3nn-e e \u00eauve. \nMergini.\nI Mergini - Rafinesque 1815 s\u00f3n 'na Trib\u00f9 d'\u00f6x\u00e9lli da fam\u00ecggia anatidae, a ci\u00f9 parte, ma no t\u00f9tti, s\u00f3n mar\u00ecn. \u00c0n svilup\u00f2u de speci\u00e2li gand\u00f9gge da s\u00e2 o gand\u00f9gge naz\u00e2li che ghe perm\u00e9ttan de b\u00e9ive \u00e6goa de m\u00e2; qu\u00e0nde\u00a0scr\u00f2lan a t\u00e8sta c\u00f3mme pe stranu\u00e2, in realt\u00e6 \u00e9liminan a secre\u00e7i\u00f3n salinn-a ch'a se gh'am\u00f9gia inte naixe.\nSm\u00e9rgo Gi\u00e0nco\u00a0(\"Mergellus albellus\").\no Sm\u00e9rgo Gi\u00e0nco\u00a0(\"Mergellus Albellus\" - Linnaeus, 1758; nomme Itali\u00e0n \"Pesciaiola\")\u00a0o se dist\u00ecngoe da-i \u00e2tri sm\u00e9rghi pe-\u00ease ci\u00f9 pic\u00ecn e av\u00eai o becco b\u00e9n b\u00e9n ci\u00f9 c\u00f9rto; o l'\u00e9 ci\u00f9 sc\u00ecmile a 'n'\u00e0nia e def\u00e6ti o l'\u00e9 st\u00e6to clasific\u00f2u c\u00f3mme \u00f9nico ezenpl\u00e2re do g\u00e9nere Mergellus.\nO m\u00e0sccio qu\u00e6xi tutto gi\u00e0nco o l'\u00e0 'na maccia de c\u00f4 n\u00e9igro in g\u00eeo a l'\u00e9uggio e d\u00f4e r\u00eeghe sot\u00ee, unn-a da a b\u00e0ze do c\u00f2llo a-o p\u00eato l'\u00e2tra da-o p\u00eato a-a pansa, o l'\u00e0 'n s\u00f9ffo gi\u00e0nco e n\u00e9igro, 'na t\u00e9rsa r\u00eega\u00a0de n\u00e9igro a l'evid\u00e9n\u00e7ia o b\u00f2rdo de \u00e2e, che s\u00f4via s\u00f3n de c\u00f4 gi\u00e0nco, o d\u00f2rso o l'\u00e9 n\u00e9igro ch'o sf\u00fbma v\u00e9rso o gr\u00eexo da c\u00f4a; in x\u00eauo o se ricon\u00f3sce pe-a livr\u00eaa de c\u00f4 gi\u00e0nco e n\u00e9igro. A f\u00e9mina\u00a0de c\u00f4 gr\u00eexo a l'\u00e0 in s\u00f9ffo\u00a0mar\u00f2n chi t\u00eea a-o r\u00f3sso, m\u00e0sche e g\u00f4a de c\u00f4 gi\u00e0nco. I smm\u00e9rghi \u00e0n o becco l\u00f3ngo, str\u00e9ito e seghet\u00f2u. \nE z\u00f6ne de riprodu\u00e7i\u00f3n s\u00f3n e forerste da taiga Eorop\u00eaa e Azi\u00e0tica; nid\u00ecfican vix\u00ecn a laghi e sci\u00f9mmi a c\u00f3rso l\u00e9nto, circond\u00e6 da con\u00ecfere. F\u00e0n o n\u00eeo inte cavit\u00e6 di \u00e8rboi, de sp\u00e9sso in n\u00eei abandon\u00e6 da-o Pic\u00f3nso N\u00e9igro, da-a f\u00ecn d'Arv\u00ee-pr\u00ecmmi de M\u00e0zzo. A f\u00e9mina a deponn-e 7-9 \u00eauve incob\u00e6\u00a026-28 giorni.\nSv\u00e9rnan in sc\u00ea c\u00f2ste do M\u00e2 B\u00e0ltico, Germ\u00e0nia, Paixi B\u00e0ssi, Gr\u00e0n Bret\u00e0gna, M\u00e2 C\u00e0spio, M\u00e2 N\u00e9igro. L'Italia - \u00c0to Adri\u00e0tico, Esto\u00e2io V\u00e9neto, lag\u00f9nn-e- a l'\u00e9 o l\u00ecmite meridion\u00e2le de l'\u00e0re\u00e2le de svernam\u00e9nto, da Nov\u00e9nbre a M\u00e0rso, in n\u00f9mero rid\u00fbto. Albellus= il piccolo (uccello) bianco; il nome Albellus si trova per la prima volta nell'Aldrovandi (\"Orn\". III, p. 276), il quale crede sia usato dai Mantovani Provincia di Genova (...) Mergellus Alvellus, Smergo. Rara, invernale (...) distretto della Spezia (...) Specie invernale e molto scarsa \nM\u00f2etta Arlicch\u00ecn\u00a0(\"Histrionicus Histrionicus\").\nA M\u00f2etta Arlicch\u00ecn\u00a0(\"Histrionicus Histrionicus\" - Linnaeus, 1758) a l'\u00e9 'n'\u00e0nia de m\u00e2 l\u00f3nga 38-45 c\u00ectti, co-in p\u00e9izo in sc\u00ee 700 gr\u00e0mmi o masccio, 600 gr\u00e0mmi a f\u00e9mina. L'\u00e9 pe e seu ci\u00f9mme straordin\u00e2iam\u00e9nte\u00b4varieg\u00e6 ch'a M\u00f2etta a d\u00eave o s\u00f2 n\u00f3mme. O masccio o l'\u00e9 de c\u00f4 gr\u00eexo-bleu, con sovia varie m\u00e0ccie e str\u00ecsce de c\u00f4 gi\u00e0nco, n\u00e9igro e r\u00f3sso-m\u00f3n; e maccie de c\u00f4 gi\u00e0nco s\u00f3n a-a base do becco, in sc\u00ee lati e a-a base do c\u00f2llo, n'\u00e2tra linia de c\u00f4 gi\u00e0nco bord\u00e2 de n\u00e9igro in sci\u00f4 p\u00eato e p\u00f6i anc\u00f3n in sci\u00e2 sch\u00e9nn-a e in sc\u00ea\u00a0\u00e2e, i\u00a0sci\u00e0nchi s\u00f3n de c\u00f4 r\u00f3sso-m\u00f3n, o l\u00b4\u00e0 'na riga de c\u00f4 n\u00e9igro da-o becco a-o cop\u00f9sso\u00a0con s\u00f3tta 'n f\u00ee de gi\u00e0nco e 'na r\u00eega de c\u00f4 r\u00f3sso-m\u00f3n, a f\u00e9mina\u00a0de c\u00f4 gr\u00eexo-br\u00f9n a l'\u00e0'na m\u00e0ccia de gi\u00e0nco in sci\u00e2 testa e\u00a0in g\u00eeo a l'\u00e9uggio; o p\u00eato de c\u00f4 gr\u00eexo-ci\u00e6o scresi\u00f2u de gi\u00e0nco, t\u00f9tti d\u00f4i \u00e0n 'na m\u00e0ccia ri\u00f3nda de\u00a0gi\u00e0nco\u00a0in sc\u00ea\u00a0l'o\u00eagio. \nL'Habitat de nidifica\u00e7i\u00f3n s\u00f3n i freidi e r\u00e0pidi ri\u00e9n\u00a0do Nord-Am\u00e9rica Nord-ocident\u00e2le e Nord-orient\u00e2le,\u00a0a Groenl\u00e0ndia,\u00a0l'Islanda e-a R\u00f9scia do N\u00f2rd.\nA se b\u00f3lla in \u00e6goe vel\u00f4ci, inte l'imersci\u00f3n a l'\u00e2rve e \u00e2e pe mantegn\u00ee l'equil\u00ecbrio, in ci\u00f9 pe contrast\u00e2 a cor\u00e9nte. A caminn-a in sci\u00f4 f\u00f3ndo pe nutr\u00eese de ins\u00e9tti, l\u00e0rve e criz\u00e0lidi d'\u00e6goa. Into p\u00ecn da cor\u00e9nte d\u00f4ve a se b\u00f3la, p\u00f6che sp\u00eace pori\u00e9ivan an\u00e2ghe apr\u00eauvo. E M\u00f2ette Arlicch\u00ecn p\u00e0san l'inv\u00e8rno in sci\u00f4 m\u00e4, se n\u00f9tran de mol\u00f9schi, crost\u00e0cei e v\u00e8rmi de m\u00e2, qu\u00e9lle do Nord-Am\u00e9rica\u00a0sv\u00e8rnan in sc\u00ea c\u00f2ste do Pac\u00ecfico e de l'Atl\u00e0ntico, in \u00e6goe p\u00f6co prof\u00f3nde con scug\u00eae\u00a0som\u00e8rse, qu\u00e9lle de l'Isl\u00e0nda nid\u00ecfican inte l'int\u00e8rno e sv\u00e8rnan in sc\u00ea c\u00f2ste.\nIn Eor\u00f6pa a l'\u00e9 cazo\u00e2le, segnal\u00e2 in Gr\u00e0n-Bret\u00e0gna, \u00d2landa, Germ\u00e0nia, Fr\u00e0nsa, It\u00e0lia, Scandin\u00e0via, P\u00e0ixi-B\u00e0ltici, Pol\u00f2nia, Slov\u00e0chia, \u00d2ustria, probabilm\u00e9nte\u00a0proveni\u00e9nti da Isl\u00e0nda e da-a R\u00f9scia.il 2 marzo 1902 [...] Antonio Puppi uccise due individui giovani della C. histrionica nel Canale di Piave, Estuario Veneto [...] Questi due, per ora, sarebbero i soli presi in ItaliaE f\u00e9mine\u00a0costro\u00eescian o n\u00eeo in t\u00e6ra b\u00e9n asc\u00f4zo da-a vegeta\u00e7i\u00f3n, da vix\u00ecn a l'\u00e6goa; o m\u00e6ximo n\u00eeo o l'\u00e9 uz\u00f4u \u00e0nno d\u00f2ppo \u00e0nno, dep\u00f3nn-an\u00a05-7 \u00eauve. L'incoba\u00e7i\u00f3n\u00a0a d\u00fba 27-29 gi\u00f3rni; a 24 \u00f4e ch'\u00e9n sccio\u00eei e\u00a0f\u00e9mine i p\u00f2rtan in tr\u00e6ti de tor\u00e9nti con izo\u00f6ti form\u00e6 da b\u00e0nchi de s\u00e0bia e gi\u00e6a, in \u00e6goe ci\u00f9 tranqu\u00eclle, i pic\u00ecn se n\u00f9tran de insetti a f\u00ee d'\u00e6goa; s\u00f3n autonomi e x\u00eauan d\u00f2ppo 5-6 setem\u00e0nn-e.\nC\u00f3mme t\u00f9tte e \u00e0nie de m\u00e2, qu\u00e0nde e f\u00e9mine incom\u00e9nsan\u00a0a co\u00e2, i m\u00e0scci l\u00e0scian a z\u00f6na e v\u00e0n a recium\u00e2 in m\u00e2. E f\u00e9mine normalm\u00e9nte se un\u00ecscian a-i m\u00e0scci e reci\u00fbman \u00f9n \u00f2 do\u00ee m\u00e9ixi d\u00f2ppo.\n\u00c0nia Sc\u00fba\u00a0(\"Melanitta Fusca\").\nL'\u00c0nia sc\u00fba\u00a0(\"Melanitta fusca\" - Linnaeus, 1758; scin\u00f2nimi \"Anas fusca\" Linnaeus, 1758 \"Oedemia fusca\" Linnaeus, 1758)\u00a0In Itali\u00e0n \"Orco Marino\". Co-i seu 52-58 c\u00ectti de longh\u00e9ssa a l'\u00e9 a ci\u00f9 gr\u00f2ssa do g\u00e9nere Melanitta. O masccio o l'\u00e9 t\u00f9tto n\u00e9igro, lev\u00f2u 'na maccia pic\u00ecnn-a de c\u00f4 gi\u00e0nco s\u00f3tta i \u00e9uggi, e-a larga f\u00e0scia in sc\u00ea \u00e2e, d\u00eeta sp\u00eagio; o b\u00e8cco t\u00f2sso gi\u00e0no con a-a b\u00e2ze 'n b\u00f9gn\u00f3n n\u00e9igro, e s\u00e0npe r\u00f3sso vivo. A f\u00e8mina a l'\u00e9 de c\u00f4 br\u00f9n ci\u00e6o, con d\u00f4e maccie de c\u00f4 gianchin\u00e0stro a-i lati da testa, sp\u00eagio al\u00e2re gi\u00e0nco; becco n\u00e9igro, sanpe sc\u00fbe. \nIn \u00e6goe s\u00e2 e sarm\u00e2xe mangian gr\u00ectte e m\u00f3scoli, in \u00e6goa do\u00e7e ins\u00e9tti e l\u00e0rve.\nO nid\u00eefica \u00f2ltre l'estr\u00eamo Nord d'Eor\u00f6pa e in Asia f\u00ecnn-a o b\u00e2\u00e7\u00ee du Yenissey inta Sib\u00e9ria Centr\u00e2le. Fan o n\u00eeo inte 'na g\u00f6ga do ter\u00e9n, asc\u00fbzo tra l'\u00e8rba \u00e2ta, e i b\u00e0ssi c\u00f3sti, ma senpre\u00a0vix\u00ecn a l'\u00e6goa. A f\u00e8mina a deponn-e 7-9 \u00eauve, l'incoba\u00e7i\u00f3n a d\u00fba 27-28 giorni. Sv\u00e9rnaa a Sud in z\u00f6ne ci\u00f9 tenper\u00e6, inta migra\u00e7i\u00f3n s\u00f3stan in m\u00e2 \u00e0nche lont\u00e0n da-a costa, ma e \u00e0r\u00eae de destina\u00e7i\u00f3n s\u00f3n o Sud da Gr\u00e0n Bret\u00e0gna, c\u00f2ste do M\u00e2 N\u00e9igro e c\u00f2ste do M\u00e2 Caspio. \nGh'\u00e9 asc\u00ec \u00e2tri sci\u00e0mmi mino\u00ee scinn-a\u00a0Fr\u00e0nsa e Sp\u00e0gna Setentrion\u00e2le; in It\u00e0lia svernan in \u00c0to Adri\u00e0tico, M\u00e2 L\u00ecgure finn-a Liv\u00f2rno, Lag\u00f9nn-e, L\u00e2ghi Lonb\u00e0rdi.Oedemia fusca. Orco Marino. Uccello invernale, abbastanza frequente nel Veneto; pi\u00fa raro nella Lombardia, nel Piemonte, nella Liguria.Oedemia fusca. Orco marino. Germano di mare, Anitra nera. Cherso nero, Cherso bastardo (Ven.). Annia sc\u00fca (Gen.) \u00e8 specie invernale non comune da noi; ove si vede pi\u00fa facilmente \u00e8 nelle nostre provincie settentrionali e specialmente nell\u00b4Estuario Veneto.Oedemia fusca. Un esemplare fu preso in dicembre lungo la Magra a Santo Stefano.Into \"Vocabolario Domestico\" do Paganini se gh'atreuva o n\u00f3mme zen\u00e9ize de \"M. fusca\" (ma no quello da ci\u00f9 r\u00e6a \"M. nigra\"):\u00c0NNIA SC\u00dcA, Germano di mare, t. orn. \"Anas fusca\", Linneo.\n\u00c0nia N\u00e9igra\u00a0(\"Melanitta nigra\").\nA l'\u00e9 'n'\u00e0nia de m\u00e2 l\u00f3nga 45-55 c\u00ectti. O m\u00e0sccio t\u00f9tto n\u00e9igro conpr\u00e9izo o becco t\u00f2sso e abugn\u00f2u, con 'na maccia de c\u00f4 gi\u00e2no in g\u00eeo a-e naixe, a f\u00e9mina de c\u00f4 br\u00f9n\u00a0sc\u00fbo, l\u00e2ti da testa e c\u00f2llo gianchin\u00e0stro, becco\u00a0gr\u00eexo sc\u00fbo qu\u00e6xi n\u00e9igro. Pe \u00e7erc\u00e2 o \u00e7\u00ecbbo a se im\u00e9rze a\u00a03-10 m\u00e8tri de profondit\u00e6.\nL'\u00e0re\u00e2le de nidifica\u00e7i\u00f3n\u00a0o s'est\u00e9nde da l'Isl\u00e0nda, c\u00f2ste Nord de \u00eezoe Brit\u00e0niche, Sib\u00e9ria sc\u00ecnn-a a-o sci\u00f9mme Olenyok. Sv\u00e9rnan l\u00f3ngo e c\u00f2ste do M\u00e2 B\u00e0ltico e M\u00e4 do Nord, 'na p\u00e0rte fin a-e c\u00f2ste Atl\u00e0ntiche do Mar\u00f2cco, ma anche in \u00e7ertid\u00f9n tr\u00e6ti do Mediter\u00e0nio. Inta migra\u00e7i\u00f3n s\u00f2stan in \u00e6goe p\u00f6co prof\u00f3nde, tra i 500 m\u00eatri e i 2 chil\u00f2metri da-a c\u00f2sta.\nIn Italia a sv\u00e9rna da-a meit\u00e6 d'\u00d2t\u00f6bre a Frev\u00e2, p\u00f2-u ci\u00f9 in \u00e6goe m\u00e0rinn-e, \u00c2to Adri\u00e0tico, lag\u00f9nn-e; \u00f6caxon\u00e2le into M\u00e2 L\u00ecgure. F\u00e0n o n\u00eeo, b\u00e9n asc\u00fbzo, s\u00e9gge da-a vix\u00ecn o m\u00e2, s\u00e9gge inte z\u00f6ne int\u00e9rne da T\u00f9ndra, s\u00e9npre in vixin\u00e0nsa de l'\u00e6goa, fra a meit\u00e6 de M\u00e0zzo-Z\u00f9gno. A deponn-e 6-8 \u00eauve, l'incuba\u00e7i\u00f3n\u00a0a d\u00fba 30-31 giorni. Xeuan d\u00f2ppo 'na\u00a0\u00e7inquant\u00e9nn-a de giorni.\u00a0Fra i fuligulini, Anitre meglio attuffatrici e meno dimesticabili, abbiam raro il Germano di mare (\"Melanetta\" fusca, Boie) e rarissima la Macrosa (\"OEdemia nigra\", Flem.).\nQuattr'\u00c9uggi (\"Bucephala clangula\").\nO Quattr'\u00c9uggi (\"Bucephala clangula\" - Linnaeus, 1758) o l'\u00e9 n'\u00e0nia de m\u00e2 dif\u00fbzo in Eor\u00f6pa, Asia e America Setentrion\u00e2le. Longo 45-50 c\u00ectti, p\u00e9izo 1200-1400 gr\u00e0mmi. o masccio o l'\u00e0 a testa de c\u00f4 neigro con sfumat\u00fbe v\u00e8rde brillante, 'na maccia \u00f2v\u00e2le de c\u00f4 gi\u00e0nco tra o becco e l'\u00e9uggio, da chie o n\u00f3mme in itali\u00e0n asc\u00ec de \"Quattrocchi\", c\u00f2llo p\u00eato e scianchi de c\u00f4 gi\u00e0nco, d\u00f2rso e c\u00f4a neigro. E ci\u00f9mme de \u00e2e f\u00f3rman de larghe righe de c\u00f4 gi\u00e0nco con\u00a0sot\u00ee righe de n\u00e9igro; a f\u00e9mina, s\u00e9nsa\u00a0maccia, de c\u00f4 gr\u00eexo-bleu, testa br\u00f9n con col\u00e6n gi\u00e0nco. T\u00f9tti do\u00ee \u00e0n becco n\u00e9igro s\u00e0npe\u00a0c\u00f4 de \u00e7etr\u00f3n, \u00e9uggi gi\u00e2no-\u00f6o -\"Goldeneye\" o l'\u00e9 o n\u00f3mme ingl\u00e9ize.\nL'\u00e0rea de nidifica\u00e7i\u00f3n a l'\u00e9 a for\u00e9sta bore\u00e2le ch'a sp\u00e0\u00e7ia da l'Alaska a-o C\u00e0nada, Scandin\u00e2via. R\u00f9scia, Sib\u00e9ria. O nid\u00eefica inta cavit\u00e6 di erboi in proscimit\u00e6 de l\u00e2ghi e sci\u00fbmmi. O se reprod\u00fbe s\u00f4lo 'n'\u00f2tta l'\u00e0nno. A f\u00e9mina a deponn-e 8-12 \u00eauve. L'incoba\u00e7i\u00f3n a d\u00fba 28-30 giorni; i pic\u00ecn l\u00e0scian o n\u00eeo d\u00f2ppo 24 \u00f4e, se c\u00e0cian zu anche da 5-10 metri, v\u00e0n apr\u00eauvo a-a f\u00e9mina inte l'\u00e6goa, se n\u00f9tran s\u00f9bito da s\u00f4li, x\u00e9uan d\u00f2ppo 55-60 giorni. D\u00f2ppo a riprodu\u00e7i\u00f3n e\u00a0pe t\u00f9tto\u00a0Nov\u00e9nbre-pr\u00ecmmi de Dix\u00e9nbre ini\u00e7ia l'emigra\u00e7i\u00f3n v\u00e8rso e \u00e0r\u00eae de sv\u00e9rnam\u00e9nto. Quelle do Nord Eor\u00f6pa p\u00e0san l'inv\u00e8rno in \u00e6goe s\u00e2 c\u00f2st\u00eae ci\u00f9 ripar\u00e6, gr\u00e9ndi l\u00e2ghi e sci\u00fbmmi da Germ\u00e0nia Sv\u00ecsera e \u00d2ustria.\nIn It\u00e0lia o l'\u00e9 migrat\u00f4 e sv\u00e8rn\u00e2nte da Nov\u00e9nbr a M\u00e0rso, prin\u00e7ipalm\u00e9nte, lag\u00f9nn-e, c\u00f2ste \u00c2to Adri\u00e0tico, l\u00e2ghi da Lonbard\u00eea. Da-a f\u00ecn de M\u00e0rso-meit\u00e6 M\u00e0zzo, incom\u00e9nsa a migra\u00e7i\u00f3n de rit\u00f3rno a-e z\u00f6ne de nidifica\u00e7i\u00f3n.\nMo\u00e9tta c\u00f4a l\u00f3nga\u00a0(\"Clangula hyemalis\").\nA Mo\u00e9tta c\u00f4a l\u00f3nga\u00a0(\"Clangula Hyemalis\" - Linnaeus, 1758; Nomme Itali\u00e0n: \"Moretta Codona\") a l'\u00e9 'n'\u00c0nia de M\u00e2 longa 70 c\u00ectti, da-o becco\u00a0c\u00f9rto e-o c\u00f2rpo mas\u00ecccio, t\u00f9tti do\u00ee c\u00e0ngian de c\u00f4. D'inv\u00e8rno o m\u00e0sccio o l'\u00e0 o becco n\u00e9igro e r\u00eauza, d\u00f2rso e pansa de c\u00f4 gianco, p\u00eato e \u00e2e de c\u00f4 mar\u00f2n sc\u00fbo, testa e c\u00f2llo de c\u00f4 gianco con 'na maccia mar\u00f2n ci\u00e6o in g\u00eeo a l'\u00e9uggio ch'a v\u00e9gne ci\u00f9 sc\u00fba a-i lati do c\u00f2llo. A c\u00f4a l\u00f3nga 18-20 c\u00ectti de c\u00f4 n\u00e9igro a d\u00f4e p\u00f3nte (b\u00f3rca) comme e rondaninn-e, a da o nomme a-a sp\u00eace. A f\u00e9mina a l'\u00e0 c\u00f2llo e testa de c\u00f4 gianco co-a somit\u00e6 sc\u00fba, d\u00f2rso mar\u00f2n scresi\u00f2u de f\u00f9lvo, o p\u00eato ci\u00f9 ci\u00e6o di mascci e o becco de 'n c\u00f4 ch'o t\u00eea a-o bleu. De St\u00e6 o m\u00e0sccio o l'\u00e0 o d\u00f2rso\u00a0c\u00f2llo e testa mar\u00f2n con 'na maccja de c\u00f4 gianco in g\u00eeo e der\u00ea a l'\u00e9uggio, anche a f\u00e9mina\u00a0a\u00a0c\u00e0ngia, ghe v\u00e9gne a testa mar\u00f2n e o c\u00f4 gianco do c\u00f2llo o se rid\u00fbe.\nA nid\u00ecfica inte l'estr\u00eamo Nord du C\u00e0nada, Al\u00e0ska, Groenl\u00e0ndia, Scandin\u00e0via e R\u00f9scia, o n\u00eeo costro\u00eeo in sci\u00f4 ter\u00e9n con\u00a0ram\u00e9tti e tanto cium\u00ecn. A deponn-e 6-8 \u00eauve, ch'a co\u00e2 pe 27-29 giorni. Sv\u00e8rnan l\u00f3ngo e c\u00f2ste de l'Atl\u00e0ntico e do Pac\u00ecfico, quelle do Nord Eor\u00f6pa e R\u00f9scia sv\u00e8rnan a migi\u00e6a\u00a0into M\u00e2 B\u00e0ltico. In Italia a sv\u00e8rna da Nov\u00e9nbre a Frev\u00e2 in \u00e6goa s\u00e2 de m\u00e9dia profondit\u00e6 (10-35 m\u00eatri) de l'\u00c2to Adri\u00e0tico, e in n\u00f9mero min\u00f4 in \u00e6goe sarm\u00e2xe, esto\u00e2i e laghi pre-alp\u00ecn. In sci\u00e2 f\u00ecn de Frev\u00e2 a l'in\u00ec\u00e7ia a migra\u00e7i\u00f3n v\u00e8rso e z\u00f6ne de nidifica\u00e7i\u00f3n.\nO n\u00f3mme scient\u00ecfico o der\u00ecva da-o Latin: \"Clangere\", \"Resun\u00e2\",\u00a0e \"hyemalis\" \"D'Inverno\".\n\"Lophodytes cucullatus\".\n\"Lophodytes cucullatus\" - Linnaeus, 1758 -\u00a0o l'\u00e9 'n Sm\u00e9rgo do Nord Am\u00e9rica l\u00f3ngo 44-49 c\u00ectti, \u00f9nico ezenpl\u00e2re do G\u00e9nere \"Lophodytes\" - Reichenbach, 1853. O no l'\u00e0 n\u00f3mme zen\u00e9ize. O m\u00e0sccio o l'\u00e0 a testa de c\u00f4 n\u00e9igro con 'na cr\u00e9sta de c\u00f4 gi\u00e0nco, \u00f2rn\u00e2 de n\u00e9igro; d\u00f2rso br\u00f9n sc\u00fbo, p\u00eato gi\u00e0nco con d\u00f4e r\u00eeghe de c\u00f4 n\u00e9igro, scianchi br\u00f9n fulvo, \u00e2e de c\u00f4 n\u00e9igro con righe de gi\u00e0nco, \u00e9uggio gi\u00e2no becco n\u00e9igro. A f\u00e9mina a l'\u00e0 na cresta de c\u00f4 mar\u00f2n chi\u00a0t\u00eea a-o r\u00f3sso, o r\u00e9sto da testa e-o c\u00f2rpo gr\u00eexo-br\u00f9n, a\u00ea mar\u00f2n con 'na r\u00eega de c\u00f4 gi\u00e0nco, \u00e9uggio e becco sc\u00fbo.\nO l'\u00e9 end\u00e9mico\u00a0de l'Am\u00e9rica Setentrion\u00e2le, o seu habitat de nidifica\u00e7i\u00f3n s\u00f3n e z\u00f6ne \u00f9mide pal\u00f9ddi laghi sci\u00f9mmi do C\u00e0nada Meridion\u00e2le o Quebec, l'\u00d2ntario e-o Manitoba, e a meit\u00e6 di Stati Un\u00eei Setentrion\u00e2li, i Grendi Laghi, e-o Mississippi. A Est,\u00a0Yukon, Columbia Britannica, a Ovest. \nRiprodu\u00e7i\u00f3n da frev\u00e2 a z\u00f9gno, seg\u00f3ndo a regi\u00f2n, o n\u00eeo\u00a0in cavit\u00e6 \u00e0to da tera a f\u00e8mina o ci\u00f9 femine deponn-an e\u00a0\u00eauve into m\u00e6ximo n\u00eco.\nS\u00f3n migrato\u00ee a c\u00f9rta dist\u00e0nsa svernan intii statl dove laghi e sci\u00f9mmi no zean o in baie d'\u00e6gua s\u00e2 a-o red\u00f2sso do vento.[...] \u00e8 accidentale nelle Isole Britanniche, ove venne colto pi\u00f9 volte e forse comparve anche in Francia.Sciben che l'\u00e0n v\u00ecsto ci\u00f9 v\u00f2tte in Eor\u00f6pa comme vixitat\u00f4 cazo\u00e2le, o l'\u00e9 cosc\u00ec cum\u00f9n inti alevam\u00e9nti che s\u00f4lo un inanel\u00f2u o sai\u00e6 acet\u00f2u comme 'n v\u00eao vixitat\u00f4 cazo\u00e2le e no un scap\u00f2u o liber\u00f2u da un de sti chi.\nSomaterini.\nSon i \"Edredo\u00ecn\". Da trib\u00f9 fa parte o genere \"Somateria\"\n\u00c0nie d'\u00e6goa d\u00f4\u00e7e.\nAythyni.\nI Aythyni (Delacour e Mayr - 1945)\u00a0s\u00f3n 'na Trib\u00f9 de \u00e0nie da Sottafam\u00ecggia Anatinae, \u00c9n \u00e0nie d'\u00e6goa d\u00f4\u00e7e\u00a0tufatr\u00eeci -e \u00e0nie de m\u00e2\u00a0f\u00f3rman a Trib\u00f9 di Mergini.\nI Aytyini\u00a0trigan e \u00e6goe profunde 4-5 metri e mangian in sci\u00f4 f\u00f3ndo. S\u00f3n ci\u00f9 pesanti e mas\u00eccce de \u00e0nie de superf\u00eecce; \u00e0n e sanpe ci\u00f9 der\u00ea e ghe sc\u00e0zze m\u00e2 camin\u00e2 in t\u00e6ra, ma \u00e9n f\u00e6te ap\u00f2sta pe im\u00e9rzise e mesci\u00e2se sot'\u00e6goa. Pe decol\u00e2 d\u00eavan cor\u00ee\u00a0controv\u00e9nto in sci\u00e2\u00a0superf\u00eccce\u00a0de l'\u00e6goa e sb\u00e0tte e \u00e2e.\nE sp\u00eace do Nord s\u00f3n migrat\u00f4e, quelle do Sud \u00e0n tend\u00eaza a \u00ease sta\u00e7ion\u00e2ie.\nParticollarit\u00e6: a \"Netta Rufina\" a se n\u00f9tre in imersci\u00f3n ma anche in superf\u00eccce. L' \"Aythya Marila\" a\u00a0p\u00e0ssa l'Inv\u00e8rno pe-o ci\u00f9 in sc\u00ea c\u00f2ste do M\u00e2, b\u00e2ie a-o red\u00f2sso, esto\u00e2i.\nM\u00f2etta Do S\u00f9ffo (\"Aythya fuligula\").\nA M\u00f2etta Do S\u00f9ffo\u00a0(\"Aythya fuligula\"\u00a0- Linnaeus 1758)\u00a0In Itali\u00e0n\u00a0\"Moretta\" o \"Moretta Eurasiatica\", a l'\u00e9 'n'\u00e0nia tufatr\u00eece, co-ina longh\u00e9ssa de 43-47 c\u00ectti, avert\u00fba al\u00e2re\u00a067-73 citti. Carater\u00ecstico o l\u00f3ngo s\u00f9ffo in sci\u00f4 cop\u00f9sso,\u00a0becco de c\u00f4 gr\u00eexo-bleu e n\u00e9igro in sci\u00e2 p\u00f3nta (l'\u00f3ngia); pe l'\u00e9uggio\u00a0gi\u00e2no a l'\u00e9 d\u00eeta \"L'\u00e0nnia da l'\u00e9uggio\u00a0d'\u00f6o.\" E sanpe \u00e9n de c\u00f4 gr\u00eexo-gian\u00e9nte. O masccio in livrea nu\u00e7i\u00e2le o l'\u00e0 a parte s\u00f4via t\u00f9tta de c\u00f6 n\u00e9igro bril\u00e0nte, pansa e scianchi\u00a0de c\u00f4 gi\u00e0nco. A femina a l'\u00e0 testa e dorso de c\u00f4 mar\u00f2n sc\u00fbo, scianchi\u00a0c\u00f6\u00a0gr\u00eexo-fulvo, s\u00f9ffo c\u00f9rto, ap\u00e9nn-a\u00a0acen\u00f2u, e in s\u00e9gno gi\u00e0nco a-a base do becco, no senpre prez\u00e9nte.\n\u00c0nia tufatr\u00eece, a vive in \u00e6goe do\u00e7i prof\u00f3nde 5-6 metri, c\u00f3mme\u00a0laghi, sciummi carmi, ba\u00e7\u00ee artifi\u00e7iali, paludde, lag\u00f9nn-e cost\u00eae. A nid\u00ecfica vix\u00ecn a l'\u00e6goa, o n\u00eeo\u00a0asc\u00f4zo tra a vegete\u00e7i\u00f3n.\nA l'\u00e8 dif\u00fbza in t\u00f9tta Eor\u00f6pa inte z\u00f6ne a livello do m\u00e2, a latitudine\u00a0media.,45-65\u00a0paral\u00ealo Nord; a l'\u00e9vita i climmi estremi, a nid\u00ecfica da l'Isl\u00e0nda, \u00eezoe Brit\u00e0niche, Eor\u00f6pa Centrale e Setentrion\u00e2le, Scandin\u00e0via Atlantica e B\u00e0ltica. sc\u00ecnn-a\u00a0a R\u00f9scia\u00a0Eorop\u00eaa, e parte de l'\u00c0zia \u00d2cident\u00e2le o Caucaso. A p\u00e0ssa l'inv\u00e8rno inte regio\u00ecn ci\u00f9 m\u00eeti:\u00a0C\u00f2ste do Mediter\u00e0nio, do M\u00e2 N\u00e9igro, M\u00e2 C\u00e0spio,\u00a0Eor\u00f6pa Centr\u00e2le e Meridion\u00e2le; in Gr\u00e0n Bret\u00e0gna, a s'azunze a quella stan\u00e7iale.\nIn Italia a l'\u00e9 migrat\u00f4a regolare. a ghe sverna asc\u00ec, d\u00f4e ar\u00eae prin\u00e7ip\u00e2li, a pr\u00ecmma\u00a0Laghi Prearp\u00ecn e tutta a Cian\u00fba Pad\u00e0nn-a,\u00a0a seg\u00f3nda\u00a0Italia Centrale e Sard\u00e9gna.\nAnnie inta colt\u00fba.\nL'annia a l'\u00e8 un anim\u00e2 ciut\u00f2sto com\u00f9n inta lettiat\u00fba e inte l'arte, spesso antropomorfizz\u00f2u. Fra i esempi ci\u00f9 celebri poemmo ricord\u00e2 e rapresentasio\u00ecn segge plastiche segge disegnative testimoni\u00e6 inta preistoria europea tanto inta ceramica quante inta bronzistica; tra e raffigurasio\u00ecn ci\u00f9 complesse da sempli\u00e7e pappoeta in\u00e7isa \u00f2 modell\u00e2 se ricorda i schemmi da cosc\u00ecdita barca solare e de d\u00f4e teste (\"protomi\") contraposte."}
{"id": "2038", "revid": "937", "url": "https://lij.wikipedia.org/wiki?curid=2038", "title": "Crou", "text": ""}
{"id": "2040", "revid": "4818", "url": "https://lij.wikipedia.org/wiki?curid=2040", "title": "\u00d6chin de m\u00e2", "text": ""}
{"id": "2041", "revid": "3941", "url": "https://lij.wikipedia.org/wiki?curid=2041", "title": "Rondaninn-a (oxello)", "text": "Rondaninn-a"}
{"id": "2042", "revid": "10132", "url": "https://lij.wikipedia.org/wiki?curid=2042", "title": "\u00d2ca", "text": "\u00d2ca l'\u00e8 o nomme de vari oxelli dell'Ordine \"Anseres\", famiggia de \"Anatidae\".\nDescri\u00e7ion.\nO genere prin\u00e7ip\u00e4 da famiggia o l'\u00e8 l\"Anser\", caratterizzou da becco grosso e erto \u00e4 base, ae lunghe e d\u00e4 punta appuntia, coa c\u00fcrta.\nE \u00f2che sarveghe se tr\u00f6ven in Italia solo de passaggio; \u00e7itemmo fra queste l'oca \u00e7enenn-a (\"Anser Anser\") e l'\u00f2ca \"Anser Fabalis\".\n\u00d2che domesteghe.\nA ciu gran parte de specie domesteghe deriven da l'oca \u00e7enenn-a. Sun fra i ci\u00fc grosci oxelli domesteghi; o peizo medio o l'\u00e8 de 4 o 5 kg ma o p\u00f6 esse s\u00fcperou da \u00e7erte specie sele\u00e7ion\u00e6. Dopo a feconda\u00e7ion dell'\u00f6vo i embriuin se sviluppen inte 31 giorni. In ti paperi neonati se nota o fenomeno de l'Imprinting. \nL'\u00f2ca a l'\u00e8 allev\u00e4 pe a carne, pe i \u00f6ve, e pe o ci\u00fcmin ch'o l'\u00e8 d\u00f6viou pe imbott\u00ef coverte e indumenti. O famoso \"pat\u00e8 de foie gras\" o se ottegne da o figaito de \u00f2che sottoposte a alimentazion fors\u00e4."}
{"id": "2044", "revid": "10132", "url": "https://lij.wikipedia.org/wiki?curid=2044", "title": "Pappagaggio", "text": "Pappagaggio d\u00efto in zeneise \"pappagallo\" asc\u00ec."}
{"id": "2046", "revid": "3028", "url": "https://lij.wikipedia.org/wiki?curid=2046", "title": "Pappapagallo", "text": ""}
{"id": "2047", "revid": "3029", "url": "https://lij.wikipedia.org/wiki?curid=2047", "title": "Pappagallo", "text": ""}
{"id": "2048", "revid": "10132", "url": "https://lij.wikipedia.org/wiki?curid=2048", "title": "Capibara", "text": "O Capibara (lat: \"Hydrochoerus hydrochaeris\") o l'\u00e9 'n rodit\u00f4 \u00f2rigin\u00e2io de l'America do Sud."}
{"id": "2072", "revid": "12052", "url": "https://lij.wikipedia.org/wiki?curid=2072", "title": "Test\u00fcze", "text": "Test\u00fcze (Testudines Linnaeus, 1758) o l'\u00e8 o n\u00f3mme com\u00f9n co-e qu\u00e6 s\u00f2n indic\u00e6 e sp\u00e9cce de tartar\u00fbghe che st\u00e0n in sci\u00e2 t\u00e6ra asc\u00ec, e no s\u00f4lo into m\u00e2 c\u00f3mme e tartar\u00fbghe in s\u00e9nso str\u00e9ito.\nO l\u00f4 n\u00f3mme inta parl\u00e2ta d'Arbenga o l'\u00e8 p\u00e6gio a-o zen\u00e9ize Tratt\u00f9goa de m\u00e2."}
{"id": "2073", "revid": "12052", "url": "https://lij.wikipedia.org/wiki?curid=2073", "title": "Ancioa", "text": "L'anci\u00f4a (\"Engraulis encrasicolus\", Bleeker 1852) (in Ventimigliusu: \"Anci\u00f9a\") a l'\u00e8 un pescio da famiggia de Engraulidae. \nSciti e distribu\u00e7iun.\nQuesta specie a se treuva in te l'Oceano Atlantico do levante a part\u00ee da a Norvegia fin a Sudafrica. A l'\u00e8 asc\u00ec presente e cummun-a in ti m\u00e2 Mediterraneo, Neigro e d'Azov. Di esempl\u00e6 son st\u00e6ti pigi\u00e6 in to can\u00e2 de Suez, se tratta de un-na de quelle poche specie de pesci do Mediterraneo ch'en migr\u00e6 verso o ma Rosso, a-o contraio di migranti lessepsien.\nL'anciua a fa 'na vitta pelagica ma quand'a l'ariva a primaveia a se approscima a-a costa in brancu.\nDescri\u00e7iun.\nCorpu lungu, muru c\u00fcrtu. E pinne du petu sun normali. A pinna caudale a l'\u00e8 a V. \nL'anciua a se distingue pe aveighe a mascella de sutta ci\u00f9 c\u00fcrta de quella de suvia. U c\u00fb l'\u00e8 d'un v\u00e8rde azzuru, i scianchi e a pansa sun de c\u00f4 argentu, zu pei scianchi gh'\u00e8 na riga azzura, che in te \u00e7erte qualit\u00e6 ci\u00f9 gramme a l'\u00e9 marrun. A p\u0153 ese lunga da 12-18 citti fin a'n mascimu de 20 citti pe e qualit\u00e6 ci\u00f9 grende che nu se tr\u0153van in t'u nostru m\u00e2.\nValure economicu.\nU valure ecunomicu u l'\u00e8 bun dap\u0153 che e carni sun g\u00fcstuse e vegnan cunsumae fresche e sae (). Cun e anciue pulie da a sa e pestae in te 'n mort\u00e2 o passae au frullat\u00fb se prepara a sarsa, dita pasta d'anciue da u sapure che prubabilmente u l'aregorda u rinumou \"garum\" o \"garon\" di antighi rumen.\n\u00e2\nPesca.\nE anciue se pescan da mar\u00e7u a settembre cun a sciabega, re da posta, o cun de re da circui\u00e7iun, caa superficialmente a diverse profonditae. Megiu cun a lunn-a pinn-a ch'a e fa vegn\u00ee a galla o attiandule cun de surgenti luminuse artifi\u00e7i\u00e6, dite lamp\u00e6, e cu-ina abundante pasta di granseule cumme br\u00fcmezzu caci\u00e2 cu-e muen da u bulaccu in sce e re."}
{"id": "2074", "revid": "12052", "url": "https://lij.wikipedia.org/wiki?curid=2074", "title": "Poeti in lengua ligure", "text": "Chi de s\u00f3tta a gh'\u00e8 'na c\u00f9rta l\u00ecsta di po\u00eati ch'\u00e0n scr\u00eeto di conponim\u00e9nti in l\u00e9ngoa l\u00ecgure."}
{"id": "2075", "revid": "12052", "url": "https://lij.wikipedia.org/wiki?curid=2075", "title": "Plinio Guidoni", "text": "Plinio Guidoni (Camoggi, 1922 - Vernassa, 1994) o l'\u00e8 st\u00e6to un poeta e dramaturgo in lengoa ligure.\nV\u00ectte.\nNasci\u00fbo a Camoggi in to 1922, Plinio Guidoni o l'ha innovo\u00f6 a poexia zeneize in sce l'esempio di meistri foresti Thomas Stearns Eliot e Stephane Mallarm\u00e9. A seu a l'\u00e8 a poexia da p\u00f2ula ch'a non dixe e non asconde, ma a fa segno e misteiosamente alludde a di mondi desconosci\u00fbi, a o de l\u00e0 de apparense.\nGuidoni o l'\u00e8 st\u00e6to deporto\u00f6 in Germania, durante a segonda gu\u00e6ra mondi\u00e2 e i effetti de questa drammatega esperiensa s'aretroeuvan in ta seu opera comme in ta poexia \"Maccaia, nuvie basse, bollezzumme\".\nS'aregorda, tra e seu opere, \"A \u00e7itt\u00e6 deserta\" (1969), \"L'ostaia\" (1978), \"Sette corali\" (1982) e \"Controvento\" (1990).\nGuidoni o l'\u00e8 st\u00e6to asc\u00ec aut\u00f4 de testi tiatr\u00e6 dovve se sente l'influensa do tiatro de l'assurdo, spe\u00e7ialmente de Beckett e Pinter. Tra e seu opere tiatr\u00e6 s'aregorda: \"Briscola\", \"A v\u00ebgia ostaja do Baccan\", \"I Carogg\u00ea\", \"Ovena c\u00f6 paras\u00f6\", \"A camoa\" e \"Il magazzino\" (in italian). Aut\u00f4 do testo: \"La Ballata del Caravana\", music\u00e2 da Giancarlo Acquisti, Lauro d\u2019Argento in to 1964. "}
{"id": "2076", "revid": "12052", "url": "https://lij.wikipedia.org/wiki?curid=2076", "title": "Doardo Firpo", "text": "Doardo (Edoardo) Firpo (Zena, 1889 - Zena, 1957) o l'\u00e8 st\u00e6to un poeta in lengoa ligure.\nV\u00ectta.\nPoeta in lengoa ligure do neuve\u00e7ento; l'enorme successo, sorvet\u00fbtto postumo, da so poexia o l'ha influenso\u00f6 pe tanti anni a produ\u00e7ion poetica in lig\u00fbre, tanto che se p\u00eau parl\u00e2 de na sch\u00eaua \"firpiann-a\" de poexia.&lt;br&gt; \nUn copp\u00f9o senso da nat\u00fba o pervade e so opere. Tra e so opere se recordan \"O grillo cantad\u00f4\" (1931), a cui unna prefa\u00e7ion a vegne scr\u00efta da Eugenio Montale, \"O fiore into gotto\" (1935), \"Ciammo o martinpesc\u00f2u\" (1955). \nO Firpo o l'\u00e8 st\u00e6to un convinto oppoxit\u00f4 do fascismo. Unna lapide con unna so poexia in memo\u00efa di partigen a l'\u00e8 posta in scia gexa dedic\u00e2 a Sant'Anton\u00ecn e scitu\u00e2 poco distante da o \u00e7imit\u00ebio monument\u00e2 de Staggen.&lt;br&gt;\nArrest\u00f2u da e tr\u00fbppe tedesche in to marso do 1945, o l'\u00e8 st\u00e6to condann\u00f2u a-a deporta\u00e7ion; un m\u00e9ize doppo o l'\u00e8 st\u00e6to per\u00f2 rilasci\u00f2u; in to periodo da gal\u00eba nazifascista o l'ha scr\u00efto un diaio."}
{"id": "2077", "revid": "8138", "url": "https://lij.wikipedia.org/wiki?curid=2077", "title": "Feipo Rostan", "text": ""}
{"id": "2078", "revid": "12052", "url": "https://lij.wikipedia.org/wiki?curid=2078", "title": "Lu\u00ec Notari", "text": "Lu\u00ec Notari (Munegu 2 utubre 1879 - Munegu, 3 setembre 1961) u l'\u00e8 staitu \u00fcn scrit\u00f9, pueta e puliticu munegascu. \nV\u00ectta.\nLu\u00ec Notari u l'\u00e8 nasci\u00fcu inte l'antiga ca' de famiglia, inscia Roca de Munegu, u 2 d'utubre d'u 1879, da Giuanin Stefanu (assai notu aisc\u00ec a Ventemiglia cume u sci\u00f9 Nin) e da Ana Luisa Crovetto. U l\u2019\u00e0 incumensau i soi st\u00fcdi in fran\u00e7ese au Culegiu St.-Charles de Munegu e u l\u2019\u00e0 dap\u00f6i purtai avanti in italian, delongu a Munegu au Culegiu d\u2019i Ges\u00fciti, duv\u2019u gh\u2019\u00e8 stau fina \u00e2 licensia d\u2019u liceu. Dopu essise marcau au Pulitecnicu de Turin, u l\u2019\u00e0 duv\u00fcu per\u00f2 ciant\u00e0 l\u00ec de st\u00fcdi\u00e0 za\u2019 che so\u2019 paire u l\u2019\u00e8 mortu tropu aviau, e i duvei de capu famiglia i l\u2019\u00e0 reciamau a ca\u2019. Num\u00e0 paregli ani ci\u00fc tardi, candu u l\u2019eira za\u2019 mariau e u s\u2019eira creau ina famiglia, gh\u2019\u00e8 stau puscibile laureasse da inzegn\u00e9. Apreix\u00e0ndu\u0159u pe\u2019 u sou gran va\u0159\u00f9, u Principe Albertu I, \"le Prin\u00e7e savant\", u l\u2019\u00e0 ciamau int'u 1911 \u00e2 Diressiun d\u2019i Travagli P\u00fcbli\u00e7i d\u2019u Principatu de Munegu, diventandu ben prestu amigu, sustegnendu u sou prugetu de cre\u00e0 u Giardin Esoticu, ch\u2019u l\u2019\u00e8 anc\u00f6i \u00fcn d\u2019i parchi ci\u00fc uriginali e amirai de t\u00fcta a Riveira. \nA \u2018stu posto cusc\u00ec impurtante u gh\u2019\u00e8 arrestau fina au 1943, purtandu in cuntrib\u00fctu fundamentale a t\u00fcti i travagli de sistemassiun \u00e7itadina e d\u2019urbanistica e de decoru d\u2019u Principatu. U l\u2019\u00e8 staitu ben elu a da\u2019 cam\u00ecn au \"Festin Munegascu\", ch\u2019u l\u2019\u00e8 staitu faitu pe\u2019 a prima vota u 14 z\u00fcgnu d\u2019u 1931, int\u2019u parcu \u00abd\u2019\u00ea Rev\u00e9re\u00bb, ch\u2019u nu\u2019 l\u2019\u00e0 de\u2019 cunfrunti. In antigu auriveu cun d\u2019i arburi seculari, miraculusamente cunservau intu c\u00f6 d\u2019u Principatu, ina grande manifestassiun a nasceva d\u2019\u00e2 culaburassiun d\u2019i Cumitati d\u2019\u00ea Tradi\u00e7iun de Munegu, de Mentun e de Ventemiglia. Da cheli ani, Lu\u00ec Nutari u p\u00fcblicava ina serie de tochi in munegascu de cunscistente remarcu.\nInt\u2019u 1932 l\u2019\u00e8 staita a vota de \"A Scarpeta de Margaritun\" red\u00fcssiun munegasca de \"La pianella perduta nella neve\", upereta inte dui ati de Ureste Morandi, purt\u00e0 in scena cun afermassiun inta segunda edissiun d\u2019u festin. P\u00f6i, intu 1933, gh\u2019\u00e8 staitu \"Se paga o nun se paga?\", aisc\u00ec sa\u2019 chi ina red\u00fcssiun d\u2019in veciu schersu comicu m\u00fcxicale inte dui ati de aut\u00f9 ignotu. Intu 1935, l\u2019\u00e8 staita a vota de \"O Belu Munegu!\", ina ispir\u00e0 lirica inscia pecina patria munegasca.\nIntu \u201837 ancu\u2019 l\u2019adatamentu d\u2019ina farsa int\u2019in atu de Labiche cu\u2019u titu\u0159u de \"Toca ai\u00e7i Niculin\", rapresent\u00e0 intu Festin d\u2019u \u201835 e segh\u00eca, intu testu p\u00fcblicau, da in pecin lessicu cumparau d\u2019\u00ea parole ci\u00fc carateristiche, cu\u2019e furme in \u00fcsu inti autri dialeti d\u2019a zona.\nOpera de ben ci\u00fc grande impegnu, stamp\u00e0 intu 1941, \"B\u00fcl\u00fcghe Munegasche\" \"(faville monegasche)\", ina c\u00f6glita de foure e induvineli d\u2019u fulclure d\u2019u postu restremae in versi, cu\u2019u testu cundiu, cume e autre \u00e7itae p\u00fcblicassiui, da usservassiui inscia lenga e d\u2019apr\u00e9ssu interessanti note a caratere storicu. Infin, in libretu in lenga fran\u00e7ese, dau titu\u0159u \"Quelques notes sur les traditions de Monaco\", intu 1960.\nIntu 1947, u l\u2019\u00e8 staitu numinau Presidente de l'apena nasci\u00fcu Istitutu de St\u00fcdi Lig\u00fcri, che elu u l\u2019\u00e0 sav\u00fc fa\u2019 divent\u00e0 Internassiunale. Au mumentu d\u2019and\u00e0 in pensciun u l\u2019\u00e8 staitu numinau dau Principe Luigi Cunsegli\u00e9 de Statu e intu 1946, presentanduse ae elessiun cum\u00fcnali, u l\u2019\u00e8 deventau Assess\u00f9 ai Travagli P\u00fcbli\u00e7i e ai Giardin, incarregu ch\u2019u l\u2019\u00e0 purtau avanti cun prestigiu fina au 1955, dandu seghitu a l\u2019opera ch\u2019u l\u2019aveva incumensau suta autra veste. In recunuscimentu d\u2019i sui meriti \u00e7itadin, u Principe Ranieri u l\u2019\u00e0 numinau Cumendat\u00f9 ep\u00f6i Grand\u2019Ufi\u00e7iale de l'Urdine de San Carlu. U m\u00f6iriva u 3 de setembre d\u2019u 1961."}
{"id": "2080", "revid": "12052", "url": "https://lij.wikipedia.org/wiki?curid=2080", "title": "Emilio Azaretti", "text": "Emiliu Azaretti (Ventemiglia, 3 d\u2019avr\u00ec 1902 - Ventemiglia, 28 de frev\u00e0 1991) u l'\u00e8 staitu \u00fcn scrit\u00f9 e pueta in lenga lig\u00fcre, tra i fundatui d\u2019a Cumpagnia d\u2019i Ventemigliusi.\nBiugrafia.\nU l\u2019\u00e8 nasci\u00fcu a Ventemiglia u 3 d\u2019avr\u00ec d\u2019u 1902, da Angelu e Emilia Rondelli. Purtai \u00e2 fin i st\u00fcdi, intu 1925 u pigliava a leurea in chimica e farma\u00e7ia a l\u2019\u00dcniversit\u00e0 de Zena e u praticava a prufesciun de spassi\u00e0, eredit\u00e0 dau paire, in via Cavour, insciu cantun de via d\u2019a Stassiun. Inti primi ani d\u2019u XX Seculu, a a \u00e7it\u00e0 de Ventemiglia a vantava a presensa d\u2019in ritr\u00f6vu cult\u00fcrale p\u00fcblicu, u Caf\u00e8 Lig\u00fcre, in viale Principe Amedeu, anc\u00f6i cursu d\u2019a Rep\u00fcblica, duve \"u sci\u00f9 Emiliu\" u parte\u00e7ipava cun custansa ai deb\u00e0 c\u00fcrai da l\u2019emeritu prufes\u00f9 Vieri Bongi. Apasciunau de dialetu e tradissiui d\u2019u postu, intu 1927, u l\u2019\u00e8 staitu \u00fcn d\u2019i fundatui d\u2019a Cumpagnia d\u2019i Ventemigliusi, \u00fcna d\u2019\u00ea prime \"famiglie\" lig\u00fcri, cun A Campanassa de Savuna e A Compagna de Zena. \u2018St\u2019assuciassiun a s\u2019\u00e8 pruposta a difesa d\u2019u patrimoniu d\u2019a lenga, d\u2019a st\u00f6ria, d\u2019i mun\u00fcmenti e d\u2019u fulclure de Ventemiglia e d\u2019a Zona Intemelia e elu u n\u2019\u00e8 staitu u Consule Rapresentante, cume di\u2019 u presidente, fina au 1945. \nIntu 1928, inseme a Filipu Giliu Rostan, u fundava a Cumpagnia d\u2019u Teatru Ventemigliusu, fi\u0159udramatica dialeta\u0159e che tanta impurtansa a l\u2019avereva av\u00fcu inte l\u2019opera de rec\u00fcperu e sarvagardia d\u2019u patrimoniu lucale. Candu u regime, u s\u2019\u00e8 messu a amaregn\u00e0 d\u00fcramente e tradissiui, elu u s\u2019\u00e8 intestau de mantegne a sou indipendensa de pensceiru e a cunt\u00fcgn\u00e0 l\u2019opera incumens\u00e0. Au cum\u00e9nsu d\u2019i Ani Trenta, cu\u2019 in abundante gr\u00fcpu de amighi, apasciunai cume elu d\u2019i dialeti intemel\u00ee, u l\u2019\u00e0 caciau e base pe\u2019 a fundassiun de l\u2019Academia Ventemigliusa ch\u2019a l\u2019\u00e0 daitu vita au muvimentu d\u2019A Barma Grande, ina mira ch\u2019a l\u2019\u00e0 av\u00fcu u sou puntu de forsa inta p\u00fcb\u0159icassiun d\u2019ina revista - sutatitu\u0159\u00e0 l'Antulugia Intemelia \u2013 duv\u2019i gh\u2019\u00e0n culaburau scritui inti dialeti d\u2019a zona cumpresa intra a Valata de l\u2019Argentina e u Prin\u00e7ipatu de Munegu, aisc\u00ec se \u2018stu teritoriu u l\u2019\u00e9ira staitu devisu dau cunfin puliticu italu-fran\u00e7ese. Infra u 1932 e u 1939, de \u2018st\u2019antulugia i sun staiti p\u00fcb\u0159icai s\u00e9te vul\u00fcmi, ch\u2019i cuntegne ina vasta prud\u00fcssiun dialetale: puesie, prose, testi teatrali, mise a l\u00f6gu de ri\u00e7erche lenghistighe e etnugrafiche. In fegunda culaburassiun cun Filipu Giliu Rostan, sute u pseudonimu de Yvan Dakhordiu, i fan paresce n\u00fcmeruse pi\u00e8\u00e7es dialeta\u0159i, in testi uriginali o red\u00fcti, duve gh\u2019\u00e8 da remarc\u00e0: L\u2019AM\u00d9 U L\u2019\u00c8 CI\u00dc FORTE CHE U BRUSSU, \"U dottor PEPIN SCURLUSSURA, PAULIN U S\u2019INCALA, A VERITA\u2019 A L\u2019UFENDE, A \u00c7ENA D\u2019A LEVA (trasmessa d\u2019\u00e2 RAI inti Ani Setanta). Ancu\u2019: A SC\u00d6RA D\u2019I MAR\u00ce, U SE CREDEVA D\u2019ESSIRU, U R\u00dcVEGU DE BON C\u00d6, FRAN\u00c7E\u2019 MERA, U SPIRITU DE CUNTRADI\u00c7IUN, BERNA\u2019 U B\u00dcLU U SE MARIA. Intu 1946, in Svissera, u se mariava cun Matilde Pfister, ch\u2019a gh\u2019\u00e0 daitu due figlie: Emilia e Gisella. Da paire cusciensiusu, candu l\u2019\u00e8 staitu u mumentu de destet\u00e0 \u2018ste due garsune, u l\u2019\u00e0 dedicau ben ci\u00fc tempu \u00e2 famiglia, metendu in po\u2019 da parte i tantiscimi interessi cult\u00fcrali. Per\u00f2, intu 1961, sprunau da Rostan, u reciamava a ina ci\u00fc atenta ativit\u00e0 u sci\u00e0iru gr\u00fcpu d\u2019i Soci d\u2019a Cumpagnia, invitandu\u0159i a arrepigli\u00e0 e tradissiui, trasmetendu l\u2019interessu ae generassiui giuvanili. Intantu u sbrilunava i autui dialetali de t\u00fcta a Zona Intemelia a repigli\u00e0 l\u2019ativit\u00e0, fandu p\u00fcb\u0159ic\u00e0 da Ninu Lamboglia, l\u2019\u00f6tavu n\u00fcmeru d\u2019A Barma Grande. \nDa chel\u2019anu, fina au 1974, suta a sou ghida, i l\u2019\u00e9ira stampai autri sei vul\u00fcmi d\u2019a revista, ch\u2019i cuntegne a prud\u00fcssiun dialeta\u0159e d\u2019au dopugherra e i sun servii da spr\u00f9n pe\u2019 l\u2019arrepigli\u00e0 d\u2019a literat\u00fcra dialeta\u0159e, che da chelu mumentu a l\u2019\u00e0 atr\u00f6vau n\u00fcmerusu seghitu. Aisc\u00ec dopu a scumparsa de Rostan u cunt\u00fcgnava a pratica d\u2019aut\u00f9 de testi teatrali, uriginali o red\u00fcti, ch\u2019i nu\u2019 mancava de esse rapresentai d\u2019\u00e2 Cumpagnia d\u2019u Teatru Ventemigliusu direta da Pierin Sismondini. \u2018Sti chi i titu\u0159i: CHI U L\u2019\u00c8 U MARIU DE CESIRA, INA PIGA DERRE\u2019 A L\u2019AUREGLIA, U GRUNGU, I DUI CUSTANTIN, A PIGNATA, A RIVINCITA DE PASC\u00c0, PESCAVUI DE CANA, U CUTELU DE PE\u2019 U MANEGU, CHELE N\u00d6TE DE SETEMBRE.\nIntu 1977, pe\u2019 a celebrassiun d\u2019u \u00e7encantenariu de fondassiun d\u2019\u00e2 Cumpagnia d\u2019i Ventemigliusi, intu mezu ae autre mire, u creava i \"Centri di Cultura Dialettale\" ch\u2019i l\u2019\u00e0n u scopu de tramand\u00e0 ai figli\u00f6i d\u2019\u00ea sc\u00f6re u patrimoniu cult\u00fcrale d\u2019u dialetu. Dires\u00fci da Rensu Villa, inta Sc\u00f6ra elementare e dau prof. Massimo Cavalli inte Medie, i Centri i l\u2019\u00e0n derul\u00e0u in\u2019intensa ativit\u00e0 surva t\u00fctu intu campu d\u2019a cansun e d\u2019a re\u00e7ita dialeta\u0159e, utegnendu fait\u00fcranti afermassiui, aumancu fina a t\u00fcti i Ani \u00d6tanta, aisc\u00ec suta a diressiun d\u2019a duturessa Rita Zanolla. L\u2019\u00e8 staitu ancu\u2019 Azaretti a prepar\u00e0 i testi dialeta\u0159i pe\u2019 st\u2019ativit\u00e0, adatandu pe\u2019 e scene, antighe e \u00e7elebri foure, cume: A FOURA D\u2019U RATU E D\u2019U GALETU, GIANCANEVE, \u00c7ENERUSELA, MARMELIN, U GATU INGIARMAU. De ci\u00fc, pe\u2019 i figli\u00f6i, u l\u2019\u00e0 messu inseme ina gramaticheta il\u00fcstr\u00e0 IMPARAMU U VENTEMIGLIUSU, nasci\u00fca d\u2019\u00e2 culaburassiun cun Villa, e cumpendi\u00e0 da ina serie de audiucascete, lez\u00fce in dialetu da amighi d\u2019a Cumpagnia. \nFin dai Ani Trenta u l\u2019\u00e8 staitu aut\u00f9 de pareglie cansun in dialetu, caic\u00fcna cumposta inte ocaixun d\u2019\u00ea edissiui d\u2019a Bataglia d\u2019\u00ea Sciure, m\u00fcxicae e c\u00f6gli\u00fce intu cadernetu CANSUN VENTEMIGLIUSE p\u00fcblicau d\u2019\u00e2 Cumpagnia intu 1970, primu d\u2019ina serie de edissiui, aisc\u00ec prestigiuse. \u00c2 fin d\u2019i Ani Setanta, i l\u2019\u00e0 cumesau a paresce i fr\u00fcti d\u2019i longhi ani de st\u00fcdi e de ri\u00e7erche, purtae avanti intu campu d\u2019u dialetu e, d\u2019urdinariu, presentae ai \"Colloques des langues dialectales\" urganisai a Munegu. Inte \u2018ste p\u00fcblicassiui: \"NOMENCLATURA DELLA FAUNA MARINA IN DIALETTO VENTIMIGLIESE\", paresci\u00fca insciu \"Bollettino dell\u2019Atlante Linguistico Mediterraneo\" e a culaburasciun au vul\u00fcme \"I DIALETTI LIGURI\" ch\u2019u tegne i ati d\u2019u Cunvegnu de Zena, faitu intu 1973. U nu\u2019 fava manc\u00e0 a sou culaburassiun \u00e2 \"Rivista Ingauna e Intemelia\" de l\u2019\"Istituto Internazionale di Studi Liguri\", d\u2019u cale u l\u2019eira staitu Sociu fundat\u00f9 e, fina au 1977, Presidente d\u2019a Seziun Intemelia. Ma l\u2019opera ch\u2019a duveva daghe fama naziunale e internaziunale a l\u2019\u00e8 staita de seg\u00fcru \"L\u2019EVOLUZIONE DEI DIALETTI LIGURI ESAMINATA ATTRAVERSO LA GRAMMATICA STORICA DEL VENTIMIGLIESE\", paresci\u00fca in due edissiui, \u00fcna derr\u00e9 l\u2019autra, intu 1977 e intu 1982. Intu meiximu anu, dopu ina longa opera de preparassiun, furnia dai za\u2019 nuinai \"Colloques\", intu Prin\u00e7ipatu de Munegu, paresceva l\u2019\"Acad\u00e9mie des langues dialectales\" d\u2019a cale u l\u2019eira staitu patru\u00e7inat\u00f9, membru fundat\u00f9 e vicepresidente. Intu 1989 vieva a l\u00fcixe l\u2019\u00fcrtima deficurt\u00f9sa fatiga: \"STUDI LINGUISTICI SULL\u2019ANFIZONA LIGURIA-PROVENZA\", prepar\u00e0 in culaburassiun cu\u2019a prof. Giulia Petracco Sicardi, e cuntegnente in aprufundiu e magistrale sagiu insciu dialetu de l\u2019Auriveta (\"Olivetta San Michele\"). \nDutau de sciamante spiritu puliticu, intu 1945, \u00e2 fin d\u2019a desastrusa gherra ch\u2019a l\u2019\u00e0va red\u00fctu Ventemiglia a in bigu de macerie, u lan\u00e7ava l\u2019idea d\u2019\u00e2 \"Zona franca intemelia\" ch\u2019a l\u2019averva dov\u00fcu recustr\u00fc\u00ec, aumancu dau puntu de vista ecunomicu-duganale, l\u2019entit\u00e0 de l\u2019antiga Cuntea. Pe\u2019 arriv\u00e0 a \u2018stu scopu u l\u2019\u00e0 fundau \"L\u2019Unione Democratica Federalista della Liguria Intemelia\" assuciassiun ch\u2019a l\u2019aveva u sou organu de infurmassiun intu giurnale lucale \"La Voce Intemelia\", ch\u2019u n\u2019\u00e8 staitu u fundat\u00f9 e diret\u00f9 fina \u00e2 morte. U prugetu d\u2019a Zona Franca u nu\u2019 l\u2019\u00e0 av\u00fcu incumensu, ma u giurnale u l\u2019\u00e0 purtau avani e p\u00fcblicassiun cume mensile d\u2019infurmassiun e difesa d\u2019i interessi lucali suta l\u2019egida de l\u2019\"Unione Intemelia\". Fundat\u00f9, intu 1948, d\u2019a \"Commissione italo-francese per lo studio dei problemi di frontiera e del bacino del Roia\", u l\u2019\u00e8 staitu aisc\u00ec fundat\u00f9 e presidente d\u2019u \"Comitato per l\u2019ammodernamento della S.S. 20 di Val Roia\", cume aisc\u00ec d\u2019\u00ea assuciassiui \"Difesa della spiaggia\" e \"Pescatori Marini\". Ispeit\u00f9 unurariu d\u2019a Suprintendensa ai Mun\u00fcmenti fina au 1971, u l\u2019\u00e8 staitu aisc\u00ec, d\u2019\u00e2 fundassiun, membru d\u2019a \"Commissione di arte sacra della diocesi di Ventimiglia\". Inti Ani Sci\u00fcscianta, elez\u00fcu cume indipendente, u l\u2019\u00e0 faitu parte de trei aministrassiui, \u00fcna derr\u00e9 l\u2019autra: Cunsegli\u00e9 cum\u00fcnale e Asses\u00f9 ae Finanse e au Patrimoniu, uc\u00fcpanduse, tra l\u2019autru, pe\u2019 l\u2019istit\u00fcssione in Ventemiglia d\u2019i Licei Classicu e Scientifigu e de l\u2019Istitutu Tecnicu Cumerciale.\nAisc\u00ec sou a pratica de prugetassiun e finansiamentu d\u2019i travagli, p\u00f6i ciantai l\u00ec, d\u2019u portu de Ventemiglia. U l\u2019\u00e0 travagliau cun custansa fina a candu e condissiui de sal\u00fcte i ghe l\u2019\u00e0n permessu, sareva a di\u2019 fina a pocu tempu avanti de m\u00f6ire, che l\u2019\u00e8 stau u 26 de frev\u00e0 d\u2019u 1991, inta sou ca\u2019 d\u2019a Marina San Gi\u00fcsepe, lasciandu a mezu caiche interessante travagliu de cult\u00fcra d\u2019u postu, cume u breviau d\u2019a messa pe\u2019 u giurnu de San Segundu, messa z\u00fc in ventemigliusu; travagliu ch\u2019u l\u2019\u00e8 staitu publicau post\u00fcmu d\u2019\u00e2 scignura Matilde."}
{"id": "2081", "revid": "12052", "url": "https://lij.wikipedia.org/wiki?curid=2081", "title": "Carlo Malinverni", "text": "Carlo Malinverni (Zena, 1855 - Zena, 1922) o l'\u00e8 st\u00e6to un giornalista e po\u00eata in lengoa ligure.\nBiograf\u00eca.\nPo\u00eata zeneize, Carlo Malinverni o l'\u00e0 parte\u00e7ip\u00f2u da z\u00f3veno a-o movimento republic\u00e0n do Gioxeppe Mazzin e o l'\u00e0 f\u00e6to parte da Dire\u00e7i\u00f3n do \"Caffaro\", un di ci\u00f9 inport\u00e0nti giorn\u00e2li de Z\u00eana. \nO l'\u00e9 st\u00e6to giornalista e, da-o 1877 fin a l'anno da s\u00f2 m\u00f2rte, o l'\u00e9 st\u00e6to inpieg\u00f2u inta C\u00e0scia de Risp\u00e0rmio de Z\u00eana.&lt;br&gt;Letterariamente vix\u00ecn a-e tem\u00e0tiche crepuscol\u00e6 e da scavellat\u00fba, o l'\u00e0 descr\u00eeto in versci o grigi\u00f4 e l'insodisfa\u00e7i\u00f3n da s\u00f2 vitta borgh\u00e9ize, oppressa da-a gn\u00e0gnoa, s\u00e9npre a spet\u00e2 un resc\u00e0tto inposc\u00ecbile, che a peu \u00ease len\u00eea s\u00f4lo da l'arte, da-a solit\u00f9dine e da-a frequenta\u00e7i\u00f3n di leughi de l'\u00e0nima.\nO l'\u00e9 aot\u00f4 de canso\u00ecn, naturalm\u00e9nte in zen\u00e9ize, pe-e \u201cSquadre del bel canto\u201d.\nE s\u00f2 poex\u00eee son arecug\u00e9ite inti do\u00ee vol\u00f9mmi \" \"(1908) e \"\" (1921).\n\"Caregh\u00e9tta d'\u00f6o\".\nO l'\u00e9 \u00e2to \u2019n p\u00e0rmo, ma o com\u00e0nda l\u00ea;&lt;br&gt;\ne o p\u00e2, a sent\u00eelo, in \u00f6xel\u00ecn che p\u00eea:&lt;br&gt;\nbi\u00f3ndo, e do\u00ee b\u00e8lli eugio\u00ecn ch\u2019\u00e9n c\u00f4 do \u00e7\u00ea,&lt;br&gt;\ne se r\u00e8sta inb\u00e2gi\u00e6 quand\u2019o v'am\u00eea.\nA b\u00f3cca a sa de fr\u00e9sco, a sa d'am\u00ea,&lt;br&gt;\na p\u00e2 'mer\u00e9llo, 'na r\u00e9uza cand\u00eea...&lt;br&gt;\nma o veu qu\u00e9llo ch\u2019o veu, o p\u00e9sta i p\u00ea,&lt;br&gt;\no s\u00e2ta, o c\u00f4re, o b\u00e0lla, o ci\u00e0nze, o cr\u00eea.\nRes\u00e2t\u00e0ndo s'o p\u00ecggia 'n stranb\u00e6l\u00f3n,&lt;br&gt;\nl\u00f4, t\u00f9tti do\u00ee, pap\u00e0 e mam\u00e0, ghe v\u00e0n&lt;br&gt;\napr\u00eauvo, s\u00e9npre at\u00e9nti, in aprensci\u00f3n:&lt;br&gt;\no ci\u00e0man \u00abc\u00e2o m\u00e6 b\u00e6, \u00e0ngiou, tez\u00f6o\u00bb&lt;br&gt;\np\u00f6i s\u00f2-u p\u00f2rtan, zonz\u00e9ndo m\u00e0n con m\u00e0n,&lt;br&gt;\nin g\u00eeo pe-a st\u00e0nsia in caregh\u00e9tta d'\u00f6o."}
{"id": "2083", "revid": "12052", "url": "https://lij.wikipedia.org/wiki?curid=2083", "title": "Giobatta Vigo", "text": "Giobatta (Giovan Battista) Vigo (1844 - 1891) o l'\u00e8 st\u00e6to 'n po\u00eata ch'o l'\u00e0 scr\u00eeto in l\u00e9ngoa l\u00ecgure.\nV\u00ectta.\nCresci\u00f9o in orfanatrofio, o l'\u00e8 st\u00e6to camallo de carbon e d\u00f2ppo meistro de scheua elementare. O l'ha acug\u00e9ito in \"Fili d'erba\" (1889), a seu produ\u00e7ion poetica, ben ben vixinn-a a e esperien\u00e7e do crepuscolareximo italian. \nO l'\u00e0 \u00e0nche comens\u00f2u 'na tradu\u00e7i\u00f3n in zen\u00e9ize da Div\u00ecnn-a Com\u00e9dia. "}
{"id": "2084", "revid": "12552", "url": "https://lij.wikipedia.org/wiki?curid=2084", "title": "Nicolin Ba\u00e7igal\u00f4", "text": " \nNicolin Ba\u00e7igal\u00f4 (Z\u00eana, 1837 - Z\u00eana, 1904, in italian \"Niccol\u00f2 Bacigalupo\") \u00e8 st\u00e6to 'n po\u00eata e dramat\u00f9rgo in l\u00e9ngoa l\u00ecgure.\nV\u00ectta.\nFon\u00e7ion\u00e2io do Com\u00f9n de Z\u00eana e d\u00f2ppo Tezo\u00ea, \u00f2mmo molto istru\u00eeo, Nicolin Ba\u00e7igal\u00f4 o l\u2019\u00e9 st\u00e6to 'n popolar\u00ecscimo scrit\u00f4 dialet\u00e2le. O l'\u00e9 st\u00e6to o continoat\u00f4 do Mart\u00ecn Pi\u00e0ggio co-i s\u00f2 \"Lun\u00e2i de Z\u00eana\".\nScrit\u00f4 de com\u00e9die de suc\u00e8sso: \"I man\u00e9zzi pe mai\u00e2 'na f\u00ecggia\", \"Pigi\u00e2se o m\u00e2 do R\u00f3sso o cart\u00e2\", \"Ci\u00f9 a po\u00eea ch\u00f2-u m\u00e2\"; com\u00e9die port\u00e6 p\u00f6i a-o suc\u00e8sso da-o Gilb\u00e8rto G\u00f6vi. E \"O m\u00eago pe f\u00f2rsa\" (\u00f2pere inte tr\u00e9i \u00e0tti co-a m\u00f9xica do Mich\u00ea Nov\u00e2ro).\nFra i s\u00f2 trav\u00e0ggi ci\u00f9 fam\u00f4xi: \"L'En\u00e9ide-areg\u00f2rdi de 'n r\u00e9duce troi\u00e0n in dial\u00e9tto zen\u00e9ize\", \"O c\u00e0nto da rum\u00e9nta\", \"O papag\u00e0llo de M\u00f3neghe\".\nScrit\u00f4 in pit\u00ecn birich\u00ecn, ghe pi\u00e2x\u00e9iva d\u00eauvi\u00e2 e par\u00f2lle do g\u00e0tto e descr\u00eeve scitoa\u00e7io\u00ecn licen\u00e7i\u00f4ze che f\u00f2scia a-i s\u00f2 t\u00e9npi \u00eaan rax\u00f3n de sc\u00e0ndalo ma ancheu f\u00e0n s\u00f4lo r\u00eee. Ma o s\u2019\u00e9 rivel\u00f2u asc\u00ec \u2019n po\u00eata conpl\u00eato co-i s\u00f2 sun\u00e9tti in sc\u00ee p\u00e0ixi da Riv\u00eaa L\u00ecgure: \n\"Cam\u00f3ggi\".\nO Ba\u00e7igal\u00f4 o l'\u00e9 aut\u00f4 de diverse tradu\u00e7io\u00ecn de testi classichi asc\u00ec, de sp\u00e9sso con intension de parod\u00eea comme pe l\"Eneide\", ma in \u00e4tre occaxo\u00ecn in man\u00eaa ci\u00f9 seria, comme pe-e \"\u00d6di\" de Orassio Flacco."}
{"id": "2085", "revid": "12052", "url": "https://lij.wikipedia.org/wiki?curid=2085", "title": "Martin Piaggio", "text": "Martin Piaggio (Z\u00eana, 30 dex\u00e9nbre 1774 - Z\u00eana, 22 arv\u00ee 1843) o l'\u00e8 st\u00e6to 'n po\u00eata ch'o l'\u00e0 scr\u00eeto in l\u00e9ngoa l\u00ecgure.\nVitta.\nMartin Piaggio, f\u00ecggio de \u2019n Not\u00e2ro da Rep\u00f9blica de Z\u00eana, o l\u2019\u00e0 f\u00e6to i s\u00f2 st\u00f9ddi da-i Scol\u00f6pi e o l\u2019\u00e9 divent\u00f2u mediat\u00f4 do Banco de San Z\u00f2rzo. O l\u2019\u00eaa \u2019n \u00f2mmo c\u00f3lto e instro\u00eeo e, dot\u00f2u da m\u00e0ddre nat\u00fba, o s\u2019\u00e9 m\u00ecsso a scr\u00eeve in Zen\u00e9ize, c\u00f6sa che d\u00f2ppo o De Fr\u00e0nchi no av\u00e9iva ci\u00f9 f\u00e6to nisci\u00f9n. O l\u2019\u00e9 divent\u00f2u fam\u00f4zo co-o \"Lun\u00e2io do Sci\u00f4 Reg\u00ecnn-a\" ch\u2019o riport\u00e2va in v\u00e8rsci i f\u00e6ti da v\u00ectta de Z\u00eana e o l'\u00eaa inspir\u00f2u a in desl\u00f6gi\u00f2u imbr\u00e6gon da-a l\u00e9ngoa lesta, exist\u00eeo pe 'n davei, ch'o l'aveiva inspir\u00f2u diverse farse port\u00e6 in sc\u00eana da l'att\u00f4 Domenego Gaelo asc\u00ec. L\u2019inport\u00e0nsa de sto lun\u00e2io chi inta v\u00ectta zen\u00e9ize d\u2019al\u00f4a a l\u2019\u00e9 st\u00e6ta conscider\u00e9vole: o Mart\u00ecn Pi\u00e0ggio, c\u00f3mme Sci\u00f4 Reg\u00ecnn-a, o l\u2019\u00e9 st\u00e6to cr\u00ectico, go\u00ecdda, st\u00ecmolo, cron\u00ecsta, comentat\u00f4; de s\u00f2lito bonel\u00e0n e spenscer\u00f2u, qu\u00e0nde i avegnim\u00e9nti o domand\u00e2van, o sav\u00e9iva \u00ease \u00f2ua co-a l\u00e9ngoa afi\u00e2, \u00f2ua sev\u00earo; o l\u2019interpret\u00e2va o st\u00e2to d\u2019\u00e0nimo di s\u00f2 con\u00e7itad\u00ecn, e t\u00f9tto sto chi inte \u2019n per\u00eeodo as\u00e6 dif\u00ec\u00e7ile pe-a v\u00ectta de Z\u00eana, da p\u00f6co sciort\u00eea s\u00e9gge da l\u2019as\u00e9dio do 1800 ch\u2019o l\u2019\u00e0 v\u00ecsto i zen\u00e9ixi afam\u00e6 mangi\u00e2 c\u00e0rne de g\u00e0tto, de c\u00e0n, de r\u00e0tto, s\u00e9gge da l\u2019avent\u00fba do Napoli\u00f3n.\nAgreg\u00e2 d\u2019aotorit\u00e6 a-i St\u00e2ti do R\u00e8 de Sard\u00e9gna (\u00f2 s\u00e6, a-o Piem\u00f3nte), Z\u00eana a s\u2019\u00eaa ser\u00e2 dr\u00e9nto de l\u00ea m\u00e6xima, del\u00fbza e in\u00e7\u00e8rta: a mem\u00f6ia de l\u2019ale\u00e0nsa fra Aostr\u00ecachi e Piemont\u00e9ixi, ch\u2019a l\u2019av\u00e9iva f\u00e6to gust\u00e2 a-a \u00e7it\u00e6 e car\u00e9sse do B\u00f2tta (Antoniotto Botta-Adorno: da caz\u00e0dda lonb\u00e0rdo-zen\u00e9ize di B\u00f2tta-Ad\u00f3rno. Gener\u00e2le ch\u2019o comand\u00e2va i Aostr\u00ecachi intr\u00e6 inte Z\u00eana d\u00f2ppo l\u2019as\u00e9dio do 1800. O l\u2019\u00e9 st\u00e6to \u2019n comand\u00e0nte d\u00fbo e f\u00eao ch\u2019o l\u2019\u00e0 inp\u00f2sto a Z\u00eana de condi\u00e7io\u00ecn de r\u00e9iza as\u00e6 gr\u00e0mme e ch\u2019o comand\u00e2va a popola\u00e7i\u00f3n co-o p\u00f9gno de f\u00e6ro. L\u2019\u00e9 s\u00f3tta de l\u00ea che gh\u2019\u00e9 st\u00e6to o f\u00e6to do Bal\u00eclla.), o l\u2019\u00eaa \u2019n areg\u00f2rdo no anc\u00f3n do t\u00f9tto ascord\u00f2u.\nZ\u00eana a p\u00e0iva, inte qu\u00e9lli \u00e0nni, tut\u2019\u00e2tro che \u2019na \u00e7it\u00e6 in svil\u00f9ppo: a \u00e7it\u00e6 v\u00eagia a l\u2019\u00eaa m\u00e2 tegn\u00fba: e str\u00e0dde sp\u00f2rche e p\u00ecnn-e de br\u00e0tta, p\u00f6ca \u00e6goa b\u00f3nn-a da b\u00e9ive e de spesso infet\u00e2, e chint\u00e0nn-e sc\u00e0rse, gr\u00e0mma l\u2019inlumina\u00e7i\u00f3n, inscignific\u00e0nte a v\u00ectta inteleto\u00e2le, in rib\u00e0sso i tr\u00e0feghi mar\u00ectimi e i com\u00e8rci. \nP\u00f6i ad\u00e2xo ad\u00e2xo a \u00e7it\u00e6 a s\u2019\u00e9 repigi\u00e2 pe torn\u00e2 a \u00ease o ci\u00f9 inport\u00e0nte p\u00f2rto do Mediter\u00e0nio: e a qu\u00e9sto a poex\u00eea do Mart\u00ecn Pi\u00e0ggio a l\u2019\u00e0 contribo\u00eeo in m\u00f2ddo determin\u00e0nte.\n\u00c2tre s\u00f2 \u00f2pere s\u00f3n: \"L\u2019Ez\u00f6po zen\u00e9ize\", \u2019n\u2019arecug\u00e9ita de de f\u00f6e scr\u00eete con l\u2019inten\u00e7i\u00f3n d\u2019agiut\u00e2, \"i Pap\u00e6, Mam\u00e6 e t\u00f9tta Z\u00eana ci\u00f9 \u2019n car\u00f3ggio\" a f\u00e2 sc\u00ec che i figeu cresc\u00e9san \u00f6bedi\u00e9nti, studi\u00f4xi e de \u2019n cheu b\u00f3n \u2013 s\u00e9nsa ci\u00f9 spavent\u00e2li co-o Barb\u00e0n.\nE anc\u00f3n \"A rivolu\u00e7i\u00f3n de b\u00e9stie c\u00f3ntra i \u00f2mmi, Vi\u00e2gi e Canpagn\u00e2te\".\nP\u00f6co pr\u00ecmma de mo\u00ee o l\u2019av\u00e9iva scr\u00eeto sti v\u00e8rsci ch\u2019\u00f2ua s\u00f3n scolp\u00eei in sci\u00e2 l\u00e0pide da s\u00f2 t\u00f3nba inta G\u00eaxa di P\u00e0ddri Capu\u00e7\u00ecn:\nO Mart\u00ecn Pi\u00e0ggio o l\u2019\u00e9 st\u00e6to in cron\u00ecsta ch\u2019o scriv\u00e9iva in v\u00e8rsci ci\u00f9 f\u00eeto che in pr\u00f6za. E o l\u2019\u00e9 st\u00e6to \u2019n cron\u00ecsta at\u00e9nto e dilig\u00e9nte ch\u2019o l\u2019\u00e0 saci\u00fbo fotograf\u00e2, a s\u00f2 m\u00f2ddo, ma in m\u00f2ddo as\u00e6 fed\u00eale, o s\u00f2 t\u00e9npo e o ne l\u2019\u00e0 tramand\u00f2u v\u00eevo e color\u00eeo, pe m\u00e9zzo de v\u00e8rsci spirit\u00f4xi ch\u2019anc\u00f3n ancheu ne p\u00e0n fr\u00e9schi e gust\u00f4xi com\u00f2-u p\u00e0ivan a-i zen\u00e9ixi d\u2019al\u00f4a.\nPortav\u00f4xe do seu umor\u00ecximo perbenista, moder\u00f2u e de s\u00e6ximo, scritt\u00f4 ciut\u00f2sto fr\u00eeto e mon\u00f2tono, impregn\u00f2u de 'n moral\u00ecximo razionalista arso\u00eeo e tipicamente sette\u00e7entesco, Martin Piaggio o l'ottegne quarche bon result\u00f2u quande a s\u00f2 venn-a satirica a se tenze de co\u00ef vagamente surre\u00e6 e stralun\u00e6, comme inta poexia \"I do\u00ee av\u00e4i\", che a s\u00f2 v\u00f2tta a l'\u00e0 inspir\u00f2u a l'Emerico Valentinetti a com\u00eadia avox\u00e2 \"Pignasecca e Pignaverde\", port\u00e2 a-o successo da-o grande att\u00f4 zeneize Gilberto Govi. "}
{"id": "2149", "revid": "10132", "url": "https://lij.wikipedia.org/wiki?curid=2149", "title": "Prel\u00e0", "text": "Prel\u00e0 o l'\u00e9 'n p\u00e0ize de 481 abitanti (into 2019) ch'o s'atr\u00eauva inta Provinsa de Imperia."}
{"id": "2150", "revid": "1211", "url": "https://lij.wikipedia.org/wiki?curid=2150", "title": "Riva de Taggia", "text": "Riva de Taggia o l'\u00e8 un com\u00f9n inta Provinsa de Imperia ch'o gh'\u00e0 2.826 abitanti."}
{"id": "2151", "revid": "10132", "url": "https://lij.wikipedia.org/wiki?curid=2151", "title": "A Rocheta", "text": "A Rocheta (\u00f2 Ruch\u00e9tta) o l'\u00e9 'n p\u00e0ize de 291 abitanti, ch'o 'atr\u00eauva inta Provinsa de Imperia."}
{"id": "2152", "revid": "12552", "url": "https://lij.wikipedia.org/wiki?curid=2152", "title": "San Bertum\u00ea (cum\u00fcna)", "text": "San Bertum\u00ea (asc\u00ec \"San Bertum\u00ea au M\u00e2\" o \"San Bertum\u00ea du S\u00earvu\", scr\u00ectu intu scist\u00e9mma \u1e61ene\u1e61e \"San Bertom\u00ea do \u00c7ervo\", in itali\u00e0n \"San Bartolomeo al Mare\") a l'\u00e8 ina cum\u00fcna in ta Pruvinsa de Inpeia, ch'a cunta 3904 rexidenti (au 2019).\nGeugraf\u00eca.\nSit\u00e0e balne\u00e0re da Riv\u00eaa de Punente, San Bertum\u00ea a se tr\u00f6va a 9 chilometri da Inp\u00e9ria, in tu cunprens\u00f4iu du Gurfu de Di\u00e0n, assemme a \u00e2utre 6 cum\u00fcne (S\u00earvu, A Maina de Dian, Dian Arent\u00ecn, Dian San P\u00ea, U Castellu de Dian e A Villa).\nU mudernu abit\u00e2u u se colluca in ta fascia da costa, ucup\u00e0ndu in'\u00e2rea de 11 km2, a l'estremit\u00ea de punente da Val\u00e2 du Steria. A l'internu ghe sun asc\u00ec e frasiui de Pai\u00f6a e Ciappa, ci\u00fc e burg\u00e2e da Ruve, Pui\u00f4, Viali, St\u00eari, San Scimun, Richi\u00e9ri, Fr\u00e9schi, Servini e da Rocca.\nSt\u00f2ia.\nEt\u00e0e prerumana.\nPoche e sun e testimunianse de l'et\u00e0e prerumana, difatti nu sun rest\u00e2e trasse evidenti d\u00fcante a duminasiun da trib\u00f9 di L\u00ecg\u00fcri Ingauni, che cuntrulavan u terit\u00f4iu cunpre\u1e61u fra Ineja e Fin\u00e2. Se sa che generalm\u00e8nte a bassa val\u00e2 du Steria a l'ea du t\u00fcttu spupul\u00e2, sarvu quarche n\u00fccleu i\u1e61ul\u00e2u, vistu che se prefe\u00eeva luntan\u00e2se daa c\u00f2sta pe m\u00e9ju cuntrul\u00e0 e \u1e61one vixine. \nCun a vit\u00f4ia di Rumai in si Cartagine\u1e61i e e pupulasiui du punente (ale\u00e2e a velli), utegn\u00fca grassie a l'asiun milit\u00e2re du c\u00f2nsole Lucio Emilio Paolo in tu 181 a.C., u n\u00f6vu municipium arbengane\u1e61e u sci\u00f2rbe asc\u00ec i terit\u00f4i vixini, in ti quali ca\u1e61\u1e61e asc\u00ec San Bertum\u00ea.\nEt\u00e0e Clascica.\nVegne cunc\u00e8ssa a sitadinansa rumana ai abitanti du cumprens\u00f4iu da Giuliu Ce\u1e61are, in te l'annu 45 a.C., che sun cusc\u00ec iscr\u00eeti aa trib\u00f9 Probilia. \nSentru inpurtante du periudu ruman u l'ea a Ruve, dund'e dun st\u00e2ite purt\u00e2e aa l\u00fcxe diferenti ruvine de st'epuca l\u00e0, in pagus lig\u00e2u au presedente Locus Bormani, dedic\u00e2u a 'n'antiga divinit\u00e0e l\u00ecg\u00fcre, ci\u00fc arc\u00fcne tunbe e \u00e2utri resti de edifissi, cun t\u00fctta 'na s\u00e9ie de reperti de val\u00f9, a\u00f9a t\u00fctel\u00e2i e cunserv\u00e2i.\nMediuevu.\nQuand'u c\u00e0\u1e61\u1e61e l'Inpeu Ruman u pa\u00ec\u1e61e u 'trav\u00e8rsa in periudu de decadensa, inv\u00e0\u1e61u dai Vansali, fin a l'ar\u00ecvu di Bi\u1e61antin, che dan in n\u00f6vu inpulsu a l'ecunumia e crean de furtificasiui in ta fascia custiera e in ti valichi muntani, in\u00fctili pe\u00f2 de frunte ai Lungubardi e ai Franchi, ch'i portan asc\u00ec chi u scistemma feudale. \nIn te l'annu 888 San Bertum\u00ea a vegne inse\u00efa drentu au Cumit\u00e2u Arbengan\u00e9\u1e61e, faxente parte da Marca Arduinica, 'ndandu inta divixun de Dian. Segue pe questu e vic\u00e8nde da sit\u00e0e vixina, quande du 1091 a m\u00e0nca Adelaide de Su\u1e61a e u feudu u vegne p\u00ef\u00e2u da Bonifacio del Vasto, capustipite di marche\u1e61i de Clave\u1e61ana.\nI pusedimenti da v\u00e0lle Steria i nu l'\u00e9an cunpletamente sutta u cuntr\u00f2llu di marche\u1e61i, difatti sti chi i dux\u00e9van div\u00ecddela cun i muneghi du cunventu benedetin de l'\u00cc\u1e61sua, ch'u l'ax\u00e9va utegn\u00fcu ina qu\u00f2tta de pus\u00e8ssu dai predeces\u00f9i.\nU 12 nuvenbre du 1172 u marche\u1e61e Bunifassiu I u sutuscr\u00ecve ina c\u00e0rta cu-i abit\u00e0nti du g\u00f9rfu diane\u1e61e, cun a qu\u00e2le a vegne cuncessa a l\u00ecbert\u00e0e aministrat\u00ecva e gi\u00fcdisi\u00e0ria.\nVint\u2019anni d\u00f2ppu u m\u00e8ximu marche\u1e61e u str\u00e9n\u1e61e in ale\u00e2nsa cun \u1e60ena: sta chi a preved\u00e9va u rifurnimentu de tr\u00fcppe, a p\u00e0ttu de 'na prutesiun tempest\u00ecva. A situasiun a se fax\u00e9va senpre ci\u00fc cuntruversa, cun qu\u00e9lla parte parte de duminiu sutta aa cum\u00fcna de Arbenga: pe rirolve se decidde, grassie aa n\u00f2mina de dui arbitri , ele\u1e61\u00fci du 1196, ch'i ricunusce u dirittu di arbengane\u1e61i de ris\u00e9ve e t\u00e0sce da parte da pupulasiun.\nI patti i l'\u00e0n v\u00ectta v\u00ectta breve, scicumme che Arbenga a s\u00e9dde, in tu 1198, i s\u00f2 pusedim\u00e8nti ai Fr\u00e0tti Uspedali\u00e9i Ger\u00fcsulimit\u00e2i de San Giu\u00e0n.\nA And\u00f6a, in tu 1221, u m\u00f6e Bunifassiu I, f\u00e2itu ch'u p\u00f2rta ae pruteste di diane\u1e61i, apugi\u00e2i da Arbenga, da tenpu in cunflittu cu-i marche\u1e61i. L'\u00e0nnu ch'u v\u00e9gne, sti chi i pr\u00f6va a atac\u00e0 u cast\u00e9llu de S\u00earvu, ma aa f\u00ecn, cun l'interventu da Rep\u00fcbbrica de \u1e60ena, sun furs\u00e2i a reti\u00e2se. C\u00f6lli d'Arbenga i d\u00e9ve inv\u00eace pag\u00e0 in trib\u00fctu de dux\u00e9ntu libbre.\nI rap\u00f2rti cusc\u00ec i diventan maniman senpre pe\u1e61\u1e61u, ma a rende anc\u00f9 ci\u00fc gr\u00e2ve a sistuasiun se ghe mette a gestiun di dum\u00ecni, cunscide\u00e2i ingest\u00ecbili. Aa presensa du parlamentu de Di\u00e0n, cu-a rapre\u1e61entansa de Guiffredo di Piovano (pudest\u00e0e), Ut\u00f9n e Bunifassiu II Tagliaferro de Clave\u1e61ana i vende aa Rep\u00fcbbrica u terit\u00f2iu diane\u1e61e, cun \u00e2ttu \u00fcfisi\u00e2le dat\u00e2u l'8 de \u1e61\u00fcgnu du 1228. \nL'\u00e2ttu, firm\u00e2u sensa u permessu de l'inperat\u00f9 Fede\u00efgu II, u fa cumens\u00e0 ina n\u00f6va f\u00e0\u1e61e de pe\u1e61anti inpu\u1e61isi\u00f9i ecunomiche, tantu da \u1e60ena quantu da Arbenga, cu-u v\u00e9scu pruntu a inpugn\u00e2 e cuncesi\u00f9i f\u00e2ite dai marche\u1e61i.\nA sistuasi\u00f9n a turna a cangi\u00e0 cun l'uniun da ca\u1e61\u00e2 di Clave\u1e61ana cu qu\u00e9lla di Du Carettu, avegn\u00fca intu 1320. A sti chi u vegne ricunusci\u00fcu u cuntrollu da met\u00e0i du feudu de S\u00earvu, mentre a restante parte a fin\u00ecsce i m\u00e0n ai D\u00f4ia, ch'i ereditan i pusedimenti da v\u00e0lle Steria, ina votta spar\u00eci i cavali\u00eari de Rodi, duminat\u00f9i preedenti. \nIn tu 1349 se r\u00eeva a 'n ac\u00f2rdiu cu-a Rep\u00fcbbrica, pe a cessiun da met\u00e0i du S\u00earvu, au qu\u00e2le u ne segue asc\u00ec in \u00e2utru. Cun st'\u00fcrtimu se risc\u00e0tta p\u00fce a cuncesiun utegn\u00fca intu 1331, da Cassan di D\u00f4ia. A duminasiun \u1e61ene\u1e61e a cumensa a-i 25 setenbre du m\u00e8ximu \u00e0nnu, destin\u00e2 a d\u00fc\u00e2 fin au Settesentu.\nEt\u00e0e muderna.\nA picenina cum\u00fcnit\u00e0e de San Bertum\u00ea, inti seculi de duminasiun, a l'\u00e9a ba\u1e61\u00e2 in sc'in ecunum\u00eca agricula (f\u00ecghe, agr\u00fcmmi, u\u00ecve, v\u00eci), prinsipalmente longu a f\u00e0sccia da c\u00f2sta.\nAministrativamente u pur\u00e9 pul\u00ecticu u l'\u00e9a lig\u00e2u au mandamentu du S\u00earvu, cun in cuns\u00e9ju de 48 menbri, rife\u00ecu ae c\u00e0u\u1e61e siv\u00ecli. Pe quelle pen\u00e2li a deci\u1e61iun a riguard\u00e0va u pudest\u00e0e du Portu. \nRilev\u00e2nte, in tu Sinquesentu, l'incursiui di pir\u00e0tti barba\u00e9schi, ch'i l'axeva atac\u00e2u u cast\u00e9llu serve\u1e61e ai 21 de ma\u1e61\u1e61u du 1557. U pe\u00ecgu rapre\u1e61ent\u00e2u u se trasfurma in mut\u00ecvu de l\u00ecte fra e due cum\u00fcnit\u00e0e, vistu che c\u00f6lli du pai\u1e61e s'\u00e9an ref\u00fc\u00e2i de furn\u00ec den\u00e0u e \u00f2mmi pe a riparasiun di danni.\nS\u00fccescivamente, cu-e inva\u1e61si\u00f9i di b\u00e0rbai aturnu aa f\u00ecn du s\u00e9culu a cum\u00fcnit\u00e0e a decidde de ti\u00e0 sci\u00fc ina t\u00fbre de dife\u1e61a e de cuntr\u00f2llu da f\u00e0sscia da c\u00f2sta, curispundente a c\u00f6llu ch'a\u00f9 u l'\u00e8 u basti\u00f9n de Santa Ma\u00efa.\nPrusegue intantu u sfr\u00fctamentu de curtivasi\u00f9i da v\u00e0lle du Steria da parte de gr\u00e0ndi fam\u00ece \u1e61ene\u1e61i, ch'i spe\u00e0van de ricav\u00e0 inpurtanti gu\u00e0gnni. Cun a met\u00e0e du Setesentu a r\u00ecva l'ucupasi\u00f9n de tr\u00fcppe s\u00e0rde, a part\u00ec dau 1746, ch'a porta San Bertum\u00ea inta gi\u00fcrisdisiun cantun\u00e2le du S\u00earvu, \nintu cumisari\u00e2u arbengane\u1e61e. Fig\u00fca de rili\u00eavu u pudest\u00e0e Tiberiu Lascaris, respunsabile du cunprens\u00f4iu diane\u1e61e.\nEt\u00e0e cuntempuranea.\nA seguitu de l'invaxun du terit\u00f4iu l\u00ecg\u00fcre da parte di rivulusiun\u00e0ri franse\u1e61i, dat\u00e2 du 1794, gh'\u00e8 st\u00e2itu in forte cangiamentu aministrativu, tantu che sutta aa Rep\u00fcbbrica Lig\u00fcre se mudifican i urdinamenti du S\u00earvu, destac\u00e0ndu San Bertum\u00ea, Ci\u00e0ppa e Pair\u00f6a dae \u00e2utre v\u00eclle, a furm\u00e2 ina cum\u00fcna indipendente. \nVegne cre\u00e2u al\u00f9a u cantun du S\u00earvu, re\u1e61\u00fcu da quattru menbri, numin\u00e2i dai diferenti municipi. Cun l'anesciun a l'Inpeu Franse\u1e61e, San Bertum\u00ea u finisce drentu au Dipartimentu de Munten\u00f6tte, pe poi, ina v\u00f2tta ca\u00fcttu, entr\u00e2 intu Regnu de Sardegna.\nInisialmente sutta a divixun de Nissa, poi inta pruvinsa du P\u00f2rtu, da quande, intu 1860 a l'avegne a cesi\u00f9n du terit\u00f4iu nisardu aa Fransa. Danegi\u00e2u dau teram\u00f2ttu de Di\u00e0n du 1187, vegghe fra e \u00e2utre c\u00f4se a distrusiun da c\u00e0 cum\u00fcn\u00e2le, u sfundamentu du teitu da paruchi\u00e2le e a distrusiun de l'uat\u00f4iu asc\u00ec. \nCu-u decr\u00eatu du 2769 du 1923 a se stabil\u00ecsce a supresci\u00f9n da cum\u00fcna, acurp\u00e0 a qu\u00e9lla da Ma\u00ecna de Dian. Segue, dui \u00e0nni d\u00f2ppu u decr\u00eatu 1533 du 1925, ch'u p\u00f2rta au pasaggiu da cum\u00fcnit\u00e0e sutta au S\u00earvu.\nAu 1947 a cum\u00fcna a ri\u1e61ulta turna indipendente, cu-u n\u00f2mme de San Bertum\u00ea du S\u00earvu, m\u00e8ntre au d\u00ec de anc\u00f6i, u nomme u l'\u00e8 cangi\u00e2u in San Bertum\u00ea au M\u00e2, denuminasiun \u00fcfisi\u00e2le a part\u00ec dau 1968.\nEcunumia.\nL'ecunumia de San Bertum\u00ea a l'\u00e8 fund\u00e2 in su t\u00fcrismu e 'n se l'agricult\u00fca.\nFeste e f\u00e9e.\nA f\u00e9a ci\u00fc inpurtante a l'\u00e8 a F\u00e9a da Cadelora ch'a se tegne a frev\u00e0.\nVie de Cum\u00fcnicasi\u00f9n.\nFeruv\u00ece.\nSan Bertum\u00ea u l'ax\u00e9va ina stasiun in scia Feruv\u00eca Zena-Vintim\u00efa au servissiu asc\u00ec da cum\u00fcna de S\u00earvu, pe sta mutivasi\u00f9n chi ciam\u00e2 de S\u00earvu-San Bertum\u00ea. A ferm\u00e2 a l'\u00e8 st\u00e2ita ser\u00e2 intu 2016 pe l'ativasiun du n\u00f6vu traci\u00e2u a dui binari fra And\u00f6a e San Luensu au M\u00e2."}
{"id": "2153", "revid": "1211", "url": "https://lij.wikipedia.org/wiki?curid=2153", "title": "San Giacomo (fra\u00e7ion)", "text": "San Gi\u00e0como (\"San Giacomo\" in itali\u00e0n) o l'\u00e9 'na fra\u00e7ion do com\u00fbne de Canpor\u00f3sso inta Provinsa de Imperia."}
{"id": "2154", "revid": "10132", "url": "https://lij.wikipedia.org/wiki?curid=2154", "title": "San Loenso (comun)", "text": "San Lo\u00e9nso o l'\u00e9 'n p\u00e0ize ch'o s'atr\u00eauva inta Provinsa de Imperia.\nGe\u00f2grafia.\nO gh'\u00e0 1.273 abitanti (a-i 30 de z\u00fbgno do 2019)."}
{"id": "2155", "revid": "6882", "url": "https://lij.wikipedia.org/wiki?curid=2155", "title": "San Steva a M\u00e2", "text": "San Steva o l'\u00e8 un comun inta Provinsa de Imperia-"}
{"id": "2156", "revid": "10132", "url": "https://lij.wikipedia.org/wiki?curid=2156", "title": "I Moin", "text": "I Mo\u00ecn (anche d\u00eeti I Mo\u00ecn de Tri\u00eaua) son in com\u00f9n inta Provinsa de Imperia."}
{"id": "2157", "revid": "10132", "url": "https://lij.wikipedia.org/wiki?curid=2157", "title": "Dussaiga", "text": "Dussaiga (\"D\u00f4saiga\" in zeneize, \"Dolceacqua\" in itali\u00e0n, de ch\u00e8li i dixe asc\u00ec \"D\u00f6saiga\") u l'\u00e8 in paise de 2092 abitanti ch'u fa com\u00fc\u1e49 int'a provinsa Impe\u0213ia in Lig\u00fc\u0213ia.\nGe\u00f2grafia.\nU l'\u00e8 in b\u00f4\u0213gu mediev\u00e2 de ch\u00e9li ra Val Nervia, u Nervia passa per Dussaiga. A parte ru paise ci\u00fc v\u00e9glia, scitu\u00e0a int'i p\u00e8i ru briccu Rebuffau, a l'ha u castello ri Do\u0213ia, ch'u l'\u00e8 ciam\u00e0u \"T\u00e9ra\". U Bo\u0213gu, a pa\u0213te ci\u00fc zuva\u1e49a, a l'\u00e8 de l\u00e0 ru Nervia, int'i l\u00e0i ra strada ra valle.\nU clima u l'\u00e8 mite ru tipo \"mesomediterraneo subumido\". Int'a stassi\u00f9n ru t\u00e8mpu de Dussaiga (ARPA Liguria) gh'\u00e8 scritu che de zen\u00e0 ghe sun +7,6 \u00b0C e de l\u00fcgliu +22,3 \u00b0C, cun 55 gio\u0213ni e 750mm de ci\u00f6ve a l'annu de media.\nStoia.\nU nome itali\u00e0n Dolceacqua ven ascaixi de segu\u0213o da in autru bo\u0213gu roman ch'u se ciamava \"Dulcius\", ch'u l'\u00e8 diven\u00ecu p\u00f6i \"Dulci\u00e0ca\", \"Dus\u00e0iga\" e \"Dulcisaqua\". De ch\u00e9li i dixe pe\u0213\u00f2 ch'a pur\u00eca ven\u00ec da in nome celticu, \"Dussaga\", ch'u ser\u00eca divent\u00e0u \"Duls\u00e0ga\" e p\u00f6i Dolceacqua. U nome celticu u l'\u00e8 vixin a Dussaiga, in dialettu. Pur\u00eca ess\u00ea pe\u0213 lo ch'u se ciama cusc\u00ec."}
{"id": "2158", "revid": "12552", "url": "https://lij.wikipedia.org/wiki?curid=2158", "title": "O Dosseo", "text": "O Dosseo o l'\u00e8 un com\u00f9n inta Provinsa de Imperia"}
{"id": "2159", "revid": "10132", "url": "https://lij.wikipedia.org/wiki?curid=2159", "title": "Dian Arentin", "text": "Dian Arentin o l'\u00e8 un com\u00f9n inta Provinsa de Imperia."}
{"id": "2160", "revid": "12552", "url": "https://lij.wikipedia.org/wiki?curid=2160", "title": "Aquila (cum\u00fcne)", "text": "\u00c0quila (\"Aquila d'Aroscia\" asc\u00ec, \"\u00c0uguia\" inta val\u00e0 du Pennavaire, \"\u00c0uguglia\" a Castreveggiu, \"\u00c0uguija\" a \u00c8rli, \"Lauja\" in urme\u00e0scu, \"Aquila d'Areuscia\" in zenese, \"Aquila d'Arroscia\" in itali\u00e0n) u l'\u00e9 'n cum\u00fcn de 155 abitanti ch'u se tr\u00f6va inta val\u00e0 de l'Aroscia, inta pruvinsa de Imp\u00e9ria.\nGeugraf\u00eca.\nU te(r)it\u00f2(r)iu cum\u00fcn\u00e0le de Aquila d'Ar\u00f2scia u l'\u00e8 scitu\u00e0u inta val\u00e0 du scci\u00fcmme Aroscia, ai cunfin cun u bas\u00ecn da val\u00e0 du Pennavaire. U l'\u00e8 sircund\u00e0u dai munti, dunde se p\u00f2 vegghe a R\u00f2cca du Buss\u00e0u (948 m), ass\u00e8mme au munte Tur\u00e9tta (852 m).\nParticul\u00e0re a l'\u00e8 a presensa de 'na r\u00f9ggia (casc\u00e2) vix\u00ecn au l\u00e0gu da Fer\u00e0i(r)a, bas\u00ecn artifisi\u00e0le custru\u00ecu intu 1998, p\u00e9 inaigu\u00e0 i campi cultiv\u00e0i de \u00c0quila, du Burghettu e de Ransu. U cunf\u00ecna cun U Burghettu e Ransu a sud, \u00c0utu e Crava\u00fcna (CN) a nord, Nax\u00ecn e \u00d9nsu a nord-est. \nA cunta \u00f9nze burg\u00e0e: Sal\u00ecn, Ci\u00e0ssa, Cantu, Ai(r)a, Pr\u00e0u, Loga, Affred\u00f9, Ferrai(r)a, Mugnu, Munt\u00e0, Maiur\u00e9u cu-e quali a cr\u00f6ve 10,06 km\u00b2.\nSto(r)ia.\nE prime testimunianse e sun st\u00e0e truv\u00e0e inta grotta denumin\u00e2 lucalm\u00e8nte Arma du C\u00fcpp\u00e0, vix\u00ecn aa r\u00f9ggia da Fer\u00e0i(r)a, rizalenti a 8000-10000 \u00e0nni f\u00e0, cuntempuranee a qu\u00e9lle da val\u00e0 du Pennavaire (prinsipalmente l'Arma du Stevanin).\nStu fenomenu chi u cuntinua asc\u00ec intu Neuliticu, grassie asc\u00ec aa pres\u00e8nsa de carbun, riscuntr\u00e2 inta val\u00e0 du Fer\u00e0i(r)a. Seculi d\u00f2ppu u te(r)it\u00f2(r)iu cum\u00fcn\u00e0le u vegne ucup\u00e0u dai Rum\u00e0i, avendu bat\u00fcu i Lig\u00fci Ingauni, u ne segue che, d\u00fcante u periudu mediev\u00e0le chi i se stabiliscen di muneghi benedet\u00ecn, chi i d\u00e0van amentu au regulamentu de San Cu(r)umb\u00e0n. Da vellu u deive(r)\u00e9va u numme da variet\u00e0i lucale de u(r)\u00ecva, a cu(r)umb\u00e0i(r)a. \nDoppu u pe\u00ecudu de duminasi\u00f9n Lungubarda e b\u00e0rba(r)ica, u fen\u00ecsce a f\u00e0 parte intu 1202 du Marches\u00e0u di Clavesana, tantu che intu XI seculu vegne edific\u00e0u u cast\u00e9llu luc\u00e0le (in sciu c\u00e0ppu da c\u00f2lla surva l'abitau d'anc\u00f6i), ch'u permett\u00e9va in rapidu culegam\u00e8ntu cun quellu de \u00c0utu.\nSegundu de supusisi\u00f9n u n\u00f2mme luc\u00e0le u se(r)eva leg\u00e0u a quellu de 'na colla, famusa p\u00e9 u stasiunam\u00e8ntu de \u00e0quile. Dandu amentu pe(r)\u00f2 a \u00e0tre versci\u00f9n stu chi u se(r)eva ci\u00fct\u00f2stu culeg\u00e0u aa fam\u00eca di Cha, che in sce u s\u00f2 stemma i prez\u00e8ntan propiu quella bestia.\nAturnu au 1233, cun u rafursam\u00e8ntu du cuntrollu zenese in scia C\u00eave a pupulasi\u00f9n de \u00c0quila a partecipa a l'incrementu da demugraf\u00eca du n\u00f6vu burgu c\u00eav\u00e9se, cumme u l'avegn\u00ecva cun \u00e0tre pupulasi\u00f9i arusc\u00ecne de l'epuca.\nDau 1328 u burgu, infeud\u00e0u ai Cepul\u00ecn de Arbenga dai Clavesana, u vegne assedi\u00e0u dai Del Carretto, cun u Marchese Zorzu, ch'u se f\u00e0 ducca infeud\u00e0 intu pa\u00ecse., asc\u00ec se u duminiu u nu se mustra du(r)at\u00fcu, in quantu u feudu u passa p\u00f2cu d\u00f2ppu sutta u strettu duminiu di Clavesana. Particul\u00e0re a cundisi\u00f9n di sentei abit\u00e0i de Lever\u00f9n e de Gaven\u00fc(r)a, anc\u00f6i frasi\u00f9i du Burghettu che, aa morte di marchexi luc\u00e0li i vegnen anesci au n\u00f6vu marches\u00e0u de S\u00fcccaellu, faxendu parte de in \u00fcnicu feudu cun u castellu du burgu.\nF\u00e0 pe questu ecesi\u00f9n u per\u00ecudu fra tostu u 1386 e u 1590, quand'u nu gh'\u00e8 st\u00e0u in duminiu stabile da parte di Del Carretto, ma ina sempre maz\u00f9 inger\u00e8nsa zenese, tantu che Aquila a v\u00e0 a f\u00df parte du vicari\u00e0u de Ransu, p\u00f2i cunflu\u00ecu intu capitan\u00e0u da C\u00eave. \nCun a gu\u00e8ra fra zenesi e sabaudi u turna difatti sutta a stu st\u00e0ttu pic\u00ecn, fin a quandu u nu se desf\u00e0, intu 1624, ven\u00e8ndu sciurb\u00ecu daa Rep\u00fcbbrica de Zena. A situasi\u00f9n a cangia in moddu sustansi\u00e0le quande u 'r\u00ecva l'esercitu frans\u00e9se, guid\u00e0u da Napule\u00f9n Bunaparte. U te(r)it\u00f2(r)iu cum\u00fcn\u00e0le u entra ducca a fa p\u00e0rte da Rep\u00fcbbrica Lig\u00fce (u ven anessu au cantun de R\u00e0nsu primma, poi de quellu c\u00eav\u00e9se), smembr\u00e2 intu 1802, quande i te(r)it\u00f2(r)i cunquist\u00e0i i passan sutta au duminiu de l'Impeu Fransese, sutta u Dipartimentu Munen\u00f6tte.\nCun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse(r)\u00ecu inta pruvinsa de Impe(r)ia. Doppu u segundu cunflittu a v\u00e0 a f\u00e0 parte da Rep\u00fcbbrica Italiana.\nDiferenti i cangiam\u00e8nti te(r)itu(r)i\u00e0li sub\u00eci, intu 1928 difatti i paixi de Ransu e \u00c0uguia i vegnen pi\u00e0i dau cum\u00fcn di Burghettu, pe \u00easse ricustitu\u00eci sulu intu 1947.\nI \u00fcrtimi cangiam\u00e8nti i sun da riscuntr\u00e0 intu 1949, quande Gaven\u00fc(r)a a vegne destacc\u00e0 da \u00c0quila p\u00e9 entr\u00e0 a l'internu du Burghettu. Dau 1862 u cum\u00fcn u p\u00eca u numme \u00fcfisi\u00e0le, 'zunzendu u sufissu \"d'Aroscia\", pe distinguelu da \u00e0tri cum\u00fci.\nDa l'\u00e0nnu 1973 au 31 de dixembre 2008 a cum\u00fcna a l'ha f\u00e0u parte da Cumunit\u00e0i Muntana de l'\u00c0ta Val\u00e0 de l'Ar\u00f2scia poi supressa. Dau 2014 a l'\u00e8 p\u00e0rte l'Uniun di Cum\u00fci de l'\u00c0ta val\u00e0 de l'Aroscia.\nInte l'\u00e0nnu 2017 a l'\u00e8 st\u00e2 prup\u00f2sta a fux\u00f9n di cum\u00fci du Burghettu e de \u00c0quila inte in s\u00f9lu, ch'u du(r)eva pi\u00e0 u numme de Ar\u00f2scia vista a st\u00f2(r)ia cum\u00fcne fra i d\u00f9i terit\u00f2i. U n\u00f6vu ente u da(r)eva cusc\u00ec u segundu sentru arusc\u00ecn (fra quelli in pruvinsa de Impeia) p\u00e9 grandessa doppu A C\u00eave.\nP\u00f2sti de interesse.\nArchitet\u00fce religi\u00f9se.\nA liv\u00e9llu religiusu u cum\u00fcn de \u00c0quila u fa parte da diocexi de Arbenga e Impe(r)ia, presentandu sulu ina parocchia, dedic\u00e0 a Santa Repa(r)\u00e2.\n\u2022 G\u00eaxa da parocchia de Santa Repa(r)\u00e2, a se tr\u00f6va intu burgu de \u00c0quila e a l'\u00e8 st\u00e2 edific\u00e2 fra u 1582 e u 1589, m\u00e8ntre intu 1597 a l'\u00e8 avegn\u00fca a cunsacrasi\u00f9n. De ci\u00e0nta barocca a cunserva in c\u00f2ru de legnu u(r)igina(r)iam\u00e8nte cunserv\u00e0u intu cunventu di Agustiniai da C\u00eave.\n\u2022 U(r)at\u00f2(r)iu de Santa Cata(r)\u00ecna inta Ciassa, prubabilmente rizalente au XV-XVI seculu se(r)\u00e9a de edificasiun presedente aa paruchi\u00e2le.\nAtac\u00e0u aa veia c\u00e0 cum\u00fcn\u00e2le, a dividde cun st'edifissiu a cuvert\u00fca in ard\u00eaxia, mentre l'ingressu u l'\u00e8 segn\u00e0u da na s\u00e9(r)ie de \u00fcnze sca(r)\u00ecn.\n\u2022 Capel\u00e9tta de San Bastian, in st\u00ecle baroccu, u l'\u00e8 rizal\u00e8nte au 1732, scitu\u00e0u inta burg\u00e2 de Sal\u00ecn. Internamente presenta 'n'\u00e0ula utagun\u00e2le, cun l'abscide semiriundu sciacc\u00e0u.\n\u2022 Capeletta de San Giacumu, a se tr\u00f6va in scia c\u00f2lla ch'a suvrasta u pa\u00ecse (ai cunfin fra a val\u00e2 de l'Aroscia e quella du Pennavaire) ch'a porta u nomme du s\u00e0ntu. Mensciun\u00e2 cumme u(r)at\u00f2(r)iu intu 1585, g'ha de furme semplici e aust\u00e9(r)e. A l'internu u se cunserva in at\u00e2 setesentescu.\n\u2022 Capeletta dedic\u00e2 a l'Imacul\u00e2 Cuncesi\u00f9n, inta burg\u00e2 de M\u00fcgnu, l'\u00e8 ci\u00fct\u00f2stu isul\u00e2. Mustra de furme tipiche de capelle arp\u00e8stri. Descr\u00ecta pe a primma v\u00f4tta intu 1585, internamente l'\u00e0ula e u presbit\u00e9(r)iu sun quadrangul\u00e0(r)i, m\u00e8ntre l'abscide semiriundu. Da nut\u00e2 l'at\u00e2 setesentescu.\n\u2022 Capella de Sant'Ant\u00f4gnu, culuc\u00e2 inta burg\u00e2 de Munt\u00e2, longu aa str\u00e0dda da frasiun, davanti a v\u00e9lla se dr\u00f6ve in sp\u00e0ssiu cian\u00e9llu. Dae carater\u00ecstiche setesentesche, g'ha in \u00e0ula retagnul\u00e0re e in presbit\u00e9(r)iu quadrangul\u00e2re ci\u00fc str\u00e9itu. A cuvert\u00fca interna a l'\u00e8 d\u00e2 da 'na v\u00f4tta a butte l\u00fcnett\u00e2.\nCast\u00e9llu.\nU Cast\u00e9llu di Clavesana a l'\u00e8 ina furtessa mediev\u00e2le edific\u00e2 aturnu ai anni 1060 e 1090, ma u vegne mensciun\u00e0u cun precix\u00f9n sulu aturnu au 1202 p\u00e9 met\u00ee in cum\u00fcnicasi\u00f9n e val\u00e0 de l'Aroscia cun quella du Pennavaire, prinsipalmente cun a furtificasi\u00f9n de \u00c0utu.\nAnc\u00f6i i se p\u00f2nan vegghe sulu p\u00f2chi r\u00e8sti, fra cui a t\u00f9re e e m\u00fc(r)agne du pe(r)imetru.\nMusei.\nA \u00c0quila u se tr\u00f6va u museu archeulogicu da val\u00e0 de l'Ar\u00f2scia, dunde se ponen vegghe atr\u00e8ssi, ug\u00e8tti e \u00e2tri reperti ritruv\u00e0i inte grotte luc\u00e2li, cun asc\u00ec de ativit\u00e0i laburatu(r)i\u00e0li.\nEcunum\u00eca.\nL'ecunum\u00eca du pa\u00ecse a l'\u00e8 baz\u00e2 in moddu preval\u00e8nte in sce l'agricult\u00fc(r)a: i se cult\u00ecvan e u(r)\u00ecve taggi\u00e0sche e e variet\u00e0i d'\u00fcga luc\u00e2li, prinsipalm\u00e8nte pig\u00e0u e urme\u00e0scu. At\u00ecvu u l'\u00e8 l'alevam\u00e9ntu, specialm\u00e8nte de e v\u00e0cche. Rilevante a prudusi\u00f9n de legn\u00e0mme e a roc\u00f2lta de e cast\u00e0gne e di f\u00f9nzi. Inti tempi ant\u00ecghi \u00c0quila a l'\u00e9a sentrale p\u00e9 u cumerciu fra e val\u00e0e du Pennavaire e de l'Aroscia, ma asc\u00ec p\u00e9 a presensa de arvun intu bac\u00ecn da Fer\u00e0i(r)a.\nCult\u00fc(r)a.\nDialettu de \u00c0quila.\nU dialettu parl\u00e0u a \u00c0quila u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia, leg\u00e2 stuicam\u00e8nte a Arbenga, ma asc\u00ec a a sit\u00e0i de Impe(r)ia.\nEnugastrunum\u00eca.\nL'u\u00ecva cu(r)umb\u00e0i(r)a.\nParticulare de stu te(r)it\u00f2(r)iu chi a l'\u00e8 l'u(r)\u00ecva cu(r)umb\u00e0i(r)a, intrud\u00f2tta dai benedet\u00ecn de San Cu(r)umb\u00e0n, stabil\u00eci inta vix\u00ecna lucalit\u00e0i de Gavenu(r)a, stu(r)icam\u00e8nte leg\u00e2 au terit\u00f2iu de \u00c0quila. \nQuesta variet\u00e0i a l'\u00e8 st\u00e0 poi sustitu\u00eca gradualmente da quella taggiasca, dif\u00fcza int'in segundu mumentu dai stessi muneghi. Anc\u00f6i sta variet\u00e0i antiga a l'\u00e8 st\u00e2 parsialm\u00e8nte riscuv\u00e8rta, anche se prinsipalmente a l'\u00e8 culti\u00e2 inta z\u00f2na de Fin\u00e2.\nFeste e f\u00e9e.\n\u2022 Festa patrun\u00e0le de Santa Repa\u00e0, a l'\u00e8 a festa patrun\u00e0le du pa\u00ecse, a se tegne de ut\u00f9bre.\n\u2022 Festa de San Giacumu, a se tegne inta capeletta dedic\u00e2 au santu, cun a messa e a prucesci\u00f9n de cunfraterinte luc\u00e0li, cun poi a sagra relat\u00ecva, a se tegne aa f\u00ecn de l\u00fcju.\nVie de cum\u00fcnicasi\u00f9n.\nU terit\u00f2iu de Aquila u l'\u00e8 travers\u00e0u da a Stradda Pruvins\u00e0le 78 che a permette u culeegamentu stradale cun Ransu, a sud, e U Burghettu ad ovest riv\u00e0ndu a culeg\u00e0se un a Stradda pruvins\u00e0le 14."}
{"id": "2161", "revid": "12052", "url": "https://lij.wikipedia.org/wiki?curid=2161", "title": "U Burghettu (Ar\u00f2scia)", "text": "U Burghettu (asc\u00ec U Burghettu d'Ar\u00f2scia, in zenese \"O Borghetto\", in urme\u00e0scu \"Bulghettu\", in itali\u00e0n \"Borghetto d'Arroscia\"), l'\u00e8 in cum\u00fcn da pruvinsa de Imperia cun 426 abitanti (datti agiurn\u00e0i au 2019).\nGeugraf\u00eca.\nU Burghettu u l'\u00e8 travesau da u sci\u00fcmme Aroscia, ch'u da asc\u00ec u numme a u paise, e da u so aflu\u00e8nte Rian Calabbria. Se tr\u00f6va inta meddia val\u00e0, inte l'entrut\u00e8ra de Arbenga da a quale u dista m\u00e9nu de 20 chilometri. U cunfina a nord cun Crava\u00fcna (CN), a nord est cun \u00c0uguia, a est cun Ransu, a sud cun Casan\u00f6va (SV), a ovest cun Ves\u00e0rgu e A C\u00eave. \nFrasiui.\nGh'a cumme frasiui: Gaven\u00fc(r)a, Gazzu (d' Ar\u00f2scia), Lever\u00f9n, Muntecalvu, \u00dcbaga e \u00dcbaghetta.\nStoia.\nZ\u00e0 in epuca pre rum\u00e0na i terit\u00f2i da v\u00e0la Ar\u00f2scia i l'\u00e9an st\u00e0i ucup\u00e0i dae pupulasi\u00f9i lig\u00fci antighe, prubabilmente lig\u00e0e a a trib\u00f9 di Epanteri, scacci\u00e0i da l'avans\u00e0 rumana avegn\u00fca turnu au 180 a.C.\nDoppu l'Impeu Roman asc\u00ec u territoiu du Burghettu l'\u00e8 st\u00e0u interessau da e invaxu\u00ec di barbari, cun duminasiu\u00ec Longobarde e di\u00a0Franchi. In tu periudu carulingiu u l'\u00e9a pass\u00e0u assemme ai atri paixi du funduvalle sutta u\u00a0Cuntadu de Arbenga\u00a0e, ancua doppu, in tu periudu sucesc\u00ecvu, sutta a a\u00a0Marca Arduinica\u00a0inse\u00ecu inta giurisdisiun du cumitattu arbenganese.\nA fundasi\u00f9n de 'n insediam\u00e9ntu in furma stabile u l'\u00e8 da serc\u00e0 intu periudu de l'\u00e0tu mediuevu, quande a magiur\u00e0nsa da pupulasi\u00f9n du funduv\u00e0lle a se trasfe\u00ecsce inte 'sta z\u00f2na, ci\u00fc favurevule p\u00e9 e cultivasi\u00f9i e au sfr\u00fctam\u00e8ntu de \nl'\u00e8gua di turenti luc\u00e0li p\u00e9 a impiant\u00e0 di m\u00fc\u00ecn.\nU Burghettu u vegne dunca numin\u00e0u intu 1496 quande u cumpa\u00ecsce pe a primma otta in t'in attu cun a dicit\u00fca latina\u00a0\"ecclesia Sanct Marci de Burghetto\".\nQuande a se desf\u00e0 a Marca u duminiu in sci\u00f9 b\u00f9rgu u p\u00e0ssa sutta i marches\u00e0u de Clavesana. Aturnu au 1233, cun u rafursam\u00e8ntu du cuntrollu zenese in scia C\u00eave a pupulasi\u00f9n du Burghettu a partecipa a l'incrementu da demugraf\u00eca du n\u00f6vu burgu cev\u00e9se, cumme u l'avegn\u00ecva cun \u00e0tre pupulasi\u00f9i arusc\u00ecne de l'epuca. Particul\u00e0re a cundisi\u00f9n di abit\u00e0i de Lever\u00f9n e de Gaven\u00fca, che, a a morte di marchexi luc\u00e0li i vegn\u00e0n anesci au n\u00f6vu marches\u00e0u de S\u00fcccaellu, faxendu parte de in \u00fcnicu feudu cun u vix\u00ecn castellu de \u00c0uguia. Intu 1522 a Rep\u00fcbbrica de Zena a c\u00e0tta u feudu du Burghettu e u pa\u00ecse u entra a fa parte du mandamentu da C\u00eave, c'u cumprendeva in tut\u00e0le chinze burghi da v\u00e0l\u00e0. U segue d\u00fcante t\u00fcttu questu periudu e sorti da vix\u00ecna C\u00eave, i \u00e0tri sentri i vegnan anesci doppu, cun a f\u00ecn asc\u00ec de e battaie fra Zenexi e Savoia pe u cuntrollu de S\u00fcccaellu. A situasi\u00f9n a cangia in moddu sustansi\u00e0le quande u 'r\u00ecva l'esercitu frans\u00e9se, guid\u00e0u da Napule\u00f9n Bunaparte. U terit\u00f2iu cum\u00fcn\u00e0le u entra dunca a fa p\u00e0rte da Rep\u00fcbbrica Lig\u00fce (u v\u00e0 a f\u00e0 parte du cant\u00f9n de R\u00e0nsu primma, poi de quellu cev\u00e9se), smembr\u00e0 intu 1802, quande i terit\u00f2i cunquist\u00e0i i v\u00e0n a f\u00e0 parte de l'Impeu Fransese, sutta u Dipartimentu Munen\u00f6tte. Cun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu inta pruvinsa de Impeia.\nD\u00fcante a segunda gu\u00e8ra mundi\u00e0 i se ponan rintraci\u00e0 pa\u00e9ggi epis\u00f2di de Rexistansa, cume quellu de Silviu Bunfante, chi fe\u00ecu in t'in impurtante batt\u00e0ia. Poi cun a Brig\u00e0 a v\u00e9llu dedic\u00e0, c'a a l'\u00e9a sciurt\u00eca a tai\u00e0 e v\u00ece de cum\u00fcnicasi\u00f9n fra U Burghettu e Vesargu e, sabutandu e uperasi\u00f9i tedesche. Doppu u cunflittu a v\u00e0 a f\u00e0 parte da Rep\u00fcbbrica Italiana. \nDifernri i cangiam\u00e8nti teritui\u00e0li sub\u00eci, difatti intu 1877 u 'sci\u00f2rbe u cum\u00fcn de \u00dcbaga (cumprendente asc\u00ec \u00dcbaghetta e Muntecalvu) e intu 1928 asc\u00ec Ransu e \u00c0uguia, questi dui chi ricustitu\u00eci intu 1947.\nI \u00fcrtimi cangiam\u00e8nti i sun da riscuntr\u00e0 intu 1949, quande Gaven\u00fc(r)a a vegne destacc\u00e0 da \u00c0uguia p\u00e9 entr\u00e0 a fa p\u00e0rte du Burghettu. Dau 1955 u cum\u00fcn u p\u00eca u nume uffisi\u00e0le, 'zunzendu u sufissu \"d'Aroscia\", pe distinguelu da \u00e0tri cum\u00fci (fra t\u00fctti U Burghettu San Spirtu, in pruvinsa de Savuna).\nDa l'\u00e0nnu 1973 au 31 de dixembre 2008 u cum\u00fcn u l'ha f\u00e0u parte da Cumunit\u00e0i Muntana de l'\u00c0ta Val\u00e0 de l'Ar\u00f2scia poi supressa. Dau 2014 u l'\u00e8 p\u00e0rte l'Uniun di Cum\u00fci de l'\u00c0ta val\u00e0 de l'Aroscia.\nInte l'\u00e0nnu 2017 a l'\u00e8 st\u00e0 prup\u00f2sta a fuxi\u00f9n di cum\u00fcni du Burghettu e de \u00c0uguia in te in s\u00f9lu, c'u duieva pi\u00e0 u numme de Ar\u00f2scia vista a st\u00f2ia cum\u00fcne fra i d\u00f9i terit\u00f2i. U n\u00f6vu ente u daieva cusc\u00ec u segundu centru arusc\u00ecn (fra quelli in pruvinsa de Impeia) p\u00e9 grandessa doppu A C\u00eave.\nAbit\u00e0nti.\nMinu\u00e0nse Fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2019, i sitad\u00ecn fur\u00e8sti a Burghettu d'Aroscia i sun .\nP\u00f2sti de interesse.\nArchitet\u00fce religuse.\nA livellu religi\u00f9su u terit\u00f2iu du Burghettu u l'\u00e8 div\u00ecsu in 5 parocchie, chella de San Marcu, de San Cuumb\u00e0n (a Gaven\u00fca), de San Benard\u00ecn (Gazzu d'Ar\u00f2scia), de San Ben\u00e0rdu (a Lever\u00f9n) e de San Antoniu, Luensu e Giuvanni (a \u00dcbaga, ci\u00fc \u00dcbaghetta e Muntecalvu). \nG\u00e9xe du Burghettu.\n\u2022 G\u00e9xa da parocchia de San Marcu u 'Vangelista intu sentru du Burghettu. A strut\u00fca udi\u00e8rna a l'\u00e8 'na rivixitasi\u00f9n du XVII seculu, bas\u00e0 prubabilm\u00e8nte de 'n \u00e0tru edifissiu, in st\u00ecle baroccu, cuntempuranea au campan\u00ec. A cunserva l'ant\u00ecga funte batexim\u00e0le in pr\u00eca n\u00e9gra travai\u00e0.\n\u2022 Uat\u00f2iu de San Marcu u 'Vangelista, u se tr\u00f6va de fiancu a a paruchi\u00e0le.\nG\u00e9xe de Gazzu.\n\u2022 G\u00e9xa de San Bernardin da S\u00e9nna, se tr\u00f6va a Gazzu d'Aroscia.\n\u2022 Capeletta de Sant'Apolonia a G\u00e0zzu.\nG\u00e9xe de Gaven\u00fca.\n\u2022 G\u00e9xa da Parocchia de San Cu(r)umb\u00e0n inta frasi\u00f9n de Gaven\u00fca, a l'\u00e9a st\u00e0 fund\u00e0 dai muneghi benedet\u00f9n in sce l'\u00ecsua Gain\u00e0a, pres\u00e8nti asc\u00ec asc\u00ec a A C\u00eave e T\u00e0ggia. L'edifissiu udi\u00e8rnu u l'\u00e8 du XVIII seculu fra u 1768 e u 1796 u l'\u00e9a st\u00e0u custru\u00ecu grassie a e elargisi\u00f9i generuse de Francesco Vannenes (imprendit\u00f9 zenese, de uig\u00ecne arusc\u00ecna).\n\u2022 Santu\u00e0iu dedic\u00e0u ai Santi Cosma e Dami\u00e0n, custru\u00ecu intu XIX seculu in sce in pil\u00f9n z\u00e0 existente, bas\u00e0u in sce in edifissiu antigam\u00e8nte apartegn\u00fcu ai benedet\u00ecn. Se tr\u00f6va a Gaven\u00fca, vix\u00ecn a a stradfa pruvinsale, restau\u00e0u inti \u00e0nni Sinquanta, a l'\u00e8 ugettu de devusi\u00f9n in t\u00fctta a valle Ar\u00f2scia, ma asc\u00ec in quella du Pennavaire e in quella du T\u00e0nau. \nG\u00e9xe de Lever\u00f9n.\n\u2022 G\u00e9xa da Parocchia de San Ben\u00e0rdu, a se tr\u00f6va intu sentru da frasi\u00f9n.\nG\u00e9xe de \u00dcbaga.\n\u2022 Gexa da parocchia de Sant'Antoniu, a \u00dcbaga. A custudisce ina antiga p\u00e0la d'alt\u00e0 atribu\u00eca au pit\u00f9 Pietro Guido de Ransu e ina funte batexim\u00e0le du 1504.\n\u2022 G\u00e9xa de San Lu\u00e9nsu, inta frasi\u00f9n de \u00dcbaghetta.\n\u2022 G\u00e9xa de San Giuvanni Bat\u00ecsta inte l'abit\u00e0u de Muntecalvu\n\u2022 G\u00e9xa de San Coximu.\nEcunum\u00eca.\nL'ecunum\u00eca du pa\u00ecse a l'\u00e8 baz\u00e0 in moddu preval\u00e8nte in sce l'agricult\u00fca: i se cult\u00ecvan e u\u00ecve taggi\u00e0sche e e variet\u00e0i d'\u00fcga luc\u00e0li. At\u00ecvu u l'\u00e8 l'alevam\u00e9ntu, specialm\u00e8nte de e v\u00e0cche. Rilevante a prudusi\u00f9n de legn\u00e0mme e a roc\u00f2lta de e cast\u00e0gne e di f\u00f9nzi.\nCult\u00fca.\nDialettu du Burghettu.\nU dialettu parl\u00e0u au Burghettu u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia, leg\u00e0 stuicam\u00e8nte a Arbenga, ma asc\u00ec a a sit\u00e0i de Impeia.\nCux\u00ecna.\nAma\u00e9tti de Gaven\u00fca.\nTipici da frasi\u00f9n de Gav\u00e9nua i sun i ama\u00e9tti, d\u00f9si da a furma ci\u00e0na, dau g\u00fcstu de mandurle e am\u00e9, e dunca lezermente \"am\u00e0i\", i sun spessu 'cumpagn\u00e0i cun u \"v\u00ecn du Pr\u00e8ve\", pig\u00e0u pass\u00ecu.\nAsuciasi\u00f9i spurt\u00ecve.\nIntu terit\u00f2iu cum\u00fcn\u00e0le a se tr\u00f6va l'asuciasi\u00f9n Pro Loco Lever\u00f9n, cun u c\u00e0mpu da bocce, sport t\u00e0ntu pratic\u00e0u inta val\u00e0.\nFeste e f\u00e9e.\n\u2022 Festa di Santi Cosma e Dami\u00e0n, a se tegne a Gaven\u00fca u 27 de setembre, cun e celebrasi\u00f9i religiuse intu santu\u00e0iu e a sagra uferta da a pro loco, c'a mette a dispusisi\u00f9n i \"cas\u00f9i\".\n\u2022 Festa de San Mich\u00e9, a se tegne a Gaven\u00fca u 29 de setembre, cun e celebrasi\u00f9i religiuse inta g\u00e9xa paruchi\u00e0le e a relat\u00ecva sagra intu burgu.\n\u2022 Festiv\u00e0l m\u00fcxic\u00e0le Cian du Figu, u se tegne a Gazzu d'Aroscia in a\u00f9stu, in lucalit\u00e0i Cian du Figu, cun m\u00fcxica dau v\u00ecvu, serv\u00ecssiu bar e pan\u00ecn.\n\u2022 Sagra da Buridda, in frasi\u00f9n de Lever\u00f9n, a se tegne intu meze d'a\u00f9stu, cun a tipica buridda luc\u00e0le e atri pi\u00e0tti da tradisi\u00f9n. \n\u2022 Festa du Suris\u00fc, in a\u00f9stu a Gazzu, cun z\u00f6ghi p\u00e9i matetti e a cux\u00ecna luc\u00e0le. \n\u2022 Prucesci\u00f9n du Venard\u00ec Santu a Gaven\u00fca, cun e diverse cunfraternite lucali e a rapresentasi\u00f9n de l'esercitu seleste, de ant\u00ecga tradisi\u00f9n. \nVie de Cum\u00fcnicasi\u00f9n.\nU terit\u00f2iu du Burghettu d'Aroscia u l'\u00e8 'travers\u00e0u da a Stradda Stat\u00e0le 453 da val\u00e0 de l'Aroscia (SS 453), che u culega cun Ransu a est e cun Vesargu a ovest. Dau 2001 a l'\u00e8 st\u00e0 av\u00e8rta a variante c'a p\u00e0ssa au de f\u00f6a dau pa\u00ecse, cun di n\u00f6vi viad\u00f2tti e galer\u00ece in sce l'Ar\u00f2scia. Burghettu u l'\u00e8 culeg\u00e0u cun \u00dcbaghetta grassie a a Stradda pruvins\u00e0le 11 (SP 11), cun G\u00e0zzu p\u00e9 a SP12, cun Gaven\u00fca p\u00e9 a SP 13 e cun \u00dcbaga e Muntec\u00e0lvu cun a Stradda pruvins\u00e0le 83 (SP 83). Lever\u00f9n u l'\u00e8 poi razunzibile da \u00c0uguia cun a SP 15."}
{"id": "2162", "revid": "10132", "url": "https://lij.wikipedia.org/wiki?curid=2162", "title": "Borgom\u00e2", "text": "Borgom\u00e2 (it: \"Borgomaro\"), o l'\u00e8 un com\u00f9n inta Provinsa de Imperia."}
{"id": "2163", "revid": "12052", "url": "https://lij.wikipedia.org/wiki?curid=2163", "title": "Bussan-a", "text": "Bussan-a a l'\u00e9 unn-a fra\u00e7i\u00f3n do com\u00fbne de Sanremmo. A se tr\u00eauva inta Provinsa de Imperia."}
{"id": "2164", "revid": "12052", "url": "https://lij.wikipedia.org/wiki?curid=2164", "title": "O Dian", "text": "O Dian o l'\u00e8 un com\u00f9n inta Provinsa de Imperia."}
{"id": "2165", "revid": "10132", "url": "https://lij.wikipedia.org/wiki?curid=2165", "title": "Coxe", "text": "Coxe o l'\u00e8 un com\u00f9n inta Provinsa de Imperia"}
{"id": "2166", "revid": "12552", "url": "https://lij.wikipedia.org/wiki?curid=2166", "title": "A Maina de Dian", "text": "A Maina de Di\u00e0n a l'\u00e9 'n p\u00e0ize de 5.799 abitanti ch'o s'atr\u00eauva inta Provinsa de Imperia."}
{"id": "2167", "revid": "12552", "url": "https://lij.wikipedia.org/wiki?curid=2167", "title": "Dian San P\u00ea", "text": "Dian San P\u00ea o l'\u00e8 un com\u00f9n inta Provinsa de Imperia."}
{"id": "2168", "revid": "10132", "url": "https://lij.wikipedia.org/wiki?curid=2168", "title": "Montaoto Carpaxe", "text": "Mont\u00e0oto (it: \"Montalto Carpasio\") o l'\u00e8 un com\u00f9n de 501 abitanti ch'o s'atreuva inta Provinsa de Imperia.\nSt\u00f6ia.\nA-o primmo de zen\u00e0 do 2018 Mont\u00e0oto o l'\u00e9 st\u00e6to un\u00eeo a-a fra\u00e7i\u00f3n de Carpaxe pe form\u00e2 o Com\u00f9n de Mont\u00e0oto Carpaxe (\u00f2 \"Mont\u00e4to Carpaxe\")."}
{"id": "2169", "revid": "10132", "url": "https://lij.wikipedia.org/wiki?curid=2169", "title": "Montegr\u00f2sso Cian de Laite", "text": "Montegr\u00f2sso Cian de Laite o l'\u00e8 un com\u00f9n inta Provinsa de Imperia ch'o gh'\u00e0 121 abitanti."}
{"id": "2170", "revid": "12552", "url": "https://lij.wikipedia.org/wiki?curid=2170", "title": "L'Aoriveta", "text": "Au\u0159iv\u00e9ta San Mich\u00e8e (in itali\u00e0n: \"Olivetta San Michele\") l'\u00e9 in pa\u00ecs\u00eb inta Provinsa de Imperia.\nGe\u00f2grafia.\nL'\u00e9 in pa\u00ecs\u00eb d\u00eb circa 250 a\u0159ime ch'\u00ebr s\u00eb trova \u00ebn \u0159'u\u0159tima part italiana da Val Roya; \u00ebr s\u00e9 t\u00ebrritori s'alarga sci\u0171 13,84 Km\u00b2, \u00ebn t'ina fascia d'aut\u00e9ssa ch\u00eb la va dai 141 m\u00e9tru d\u00eb Giauma, p\u00ebcin grup d\u00eb c\u00e0e \u00ebn frassi\u00f9n San Mich\u00e8e, ai 1326 m. de r\u00f2che d'\u00ebr Munt Butetta. A cum\u00fcna la \u00e9 furm\u00e0a da tr\u00e9i frassi\u00f9n, Au\u0159iv\u00e9ta, San Mich\u00e8e, e Fangh\u00e9t.\nSto\u0159ia.\nD\u00fci autri pais\u00f6ti: Ra P\u00e9nna e Libri, dopu a s\u00ebgunda gu\u00e8ra mundiale, cun i n\u00f6vi cunei tra \u0159'Italia e a Fransa fiss\u00e0i dar Trat\u00e0 d\u00eb Parigi d\u00eb\u0159 1947, li sun passai da a comuna d'Auriveta aa cum\u00fcna d\u00eb Brei sci\u00fca R\u00f2ia, pigli\u00e9nd'\u00eb\u0159 n\u00f2m franses\u00eb d\u00eb Piene-Haute e de Libre."}
{"id": "2172", "revid": "12052", "url": "https://lij.wikipedia.org/wiki?curid=2172", "title": "Calice", "text": "Calice (\"C\u00e0li\u00e7e\" en \u017cen\u00e9\u1e61e, \"Calice al Cornoviglio\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 1.079 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2014, a Calice i ghe son 62 sitad\u00ecn for\u00e8sti."}
{"id": "2173", "revid": "12052", "url": "https://lij.wikipedia.org/wiki?curid=2173", "title": "Castarn\u00f2", "text": "Castarn\u00f2 (\"Castern\u00eauo \"en \u017cen\u00e9\u1e61e, \"Castelnuovo Magra\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 8.353 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2017, a Castarn\u00f2 i ghe son 475 sitad\u00ecn for\u00e8sti.\nAministrassi\u00f3n.\nPae\u1e61i bin\u00e8i.\nCastarn\u00f2 i'\u00e9 \u00fcn com\u01dcn bin\u00e8o de:"}
{"id": "2174", "revid": "12052", "url": "https://lij.wikipedia.org/wiki?curid=2174", "title": "Deiva", "text": "Deiva (\"Deiva Marina\" in Italian) a l'\u00e8 un com\u00fcne da Liguria con 'na popola\u00e7i\u00f3n de 1.392 abitanti (2015). Deiva a se tr\u00eauva inta provinsa dea Sp\u00e8za.\nGe\u00f2grafia Fixica.\nA \u00e7ittadinn-a a l'\u00e9 divisa in due parti prin\u00e7ipali: o peise v\u00e9ggiu, verso l'interno, ch'o se sviluppe intorno a-a ciassa antistante a\u00a0gexa de Sant'Antonio Abate\u00a0e a M\u00e6na, inti n'area ci\u00f9 recente ch'a se affacce inso m\u00e2.\nDeiva a l'\u00e9 circond\u00e0 da rilievi, tra i qu\u00e6li o ci\u00f9 elev\u00f2u o l'\u00e8 o monte San Nicolao (847 inso livello do m\u00e2) che o l'\u00e9 fa\u00e7ilmente riconoscibile perch\u00e9 sormont\u00f2u da antenne e ripetitoi televisivi. In localit\u00e8 Baracch\u00ecn, ina cr\u00eauza a monte \u00e2 sommit\u00e9 do monte Pria de Vasca (801 m) dao quale pregevole a l'\u00e9 a vista panoramica ch'a spassie da fascia costea tra\u00a0Sestri Levante\u00a0e\u00a0A Sp\u00e8za\u00a0fina a-e\u00a0Arpi Apuanne\u00a0e, verso l'interno, fino a-o\u00a0monte G\u00f2ttero. Inte alt\u00f9e de Deiva gh'\u00e9 o\u00a0Passo do Bracco, erto 610 m., un di tratti ci\u00f9 tortuosi de l'antiga via\u00a0Aurelia.\nC\u0153sti rilievi i permettan ai amanti du\u00a0trekking\u00a0de effettu\u00e0 promenade longo de cr\u00eauze, ch'i l'alternan straci\u00f9ngi a picco inso m\u00e2 e tratti immersi inti boschi de\u00a0castagno, particolarmente suggestivi inta stagiun autunnale.\nO territorio de D\u00e9iva o l'\u00e9 situou inta vall\u00e0 di torrenti D\u00e9iva e Cast\u00e0gnoa, in proscimit\u00e8 da foxe, insa Rivea de Levante. A l'\u00e9 rinom\u00e0 e frequent\u00e0 localit\u00e8 balneare. Deiva a l'\u00e9 asc\u00ec conosci\u00fba dai pesco\u00e9i qu'i se dilettan soprattutto con a pesca do pal\u00e0mito.\nStoia.\nO primmo documento ch'o testimonie insediamenti inta zona de D\u00e9iva o risale ao 774 d.C., ma seg\u00fcamente inti secoli pre\u00e7edenti inta zona s'\u00e9a insedi\u00e0 ina popolassion de origine\u00a0lombarda.\nI primmi insediamenti collinari i son sorti intorno ao VIII secolo - i attuali borghi de\u00a0M\u00e9zima, Ci\u00e0ssa,\u00a0Pasci\u00e0n\u00a0e Car\u00e0sc-chi - e i sai\u00e0n proprio \u00e7erti de c\u0153sti abitanti \"valligi\u00e0n\" che inti secoli s\u00fcccessivi, spostandose verso a costa, i l'han edific\u00f2u in primmo b\u00f4rgo - D\u00e9iva - in proscimit\u00e8 du m\u00e2. Dao XI secolo l'\u00e9 document\u00f2u l'inissio do sfr\u00fctamento do terit\u00f4io circosc-tante o p\u00eaise. L'edificassion vixin ao m\u00e2 a l'\u00e9 invece molto recente. I disegni de\u00a0Matteo Vinzoni\u00a0(1751) i ril\u00eavan solo a t\u00fbre cost\u00eaa de avvistamento e \u00e7erti magaz\u00ecn e a maggior parte de costrossion attuali a ris\u00e2le ao secondo doppogu\u00eara.\nL'intera zona a l'\u00e9 sta pe' tanto tempo in\u00a0feodo\u00a0di locali marcheixi Da Pasci\u00e0n (Da Pass\u00e0no) che inte l'omonima localit\u00e8 i l'eivan edific\u00f2u in casc-tello; i stessi marcheixi, doppo a dedission verso a\u00a0Rep\u00fcbblica de Zena\u00a0dao 1144, ne son divent\u00e8 alle\u00e8 e vassalli.\nA rep\u00fcbblica zeneize a l'eiva incorpor\u00f2u D\u00e9iva e M\u00e9zima inta podesteria de\u00a0Mon\u00e9ggia, mentre Ci\u00e0ssa e Pasci\u00e0n i faxeivan parte de coella de\u00a0Fram\u00fba; dao 1680 o terit\u00f4io o l'\u00e9 inglob\u00f3u inte l'unica podesteria moneggeise all'interno do capitanou de\u00a0Lev\u00e2nto, situassion giurisdissionale che a l'\u00e9 rest\u00e0 immut\u00e0 finna \u00e2 dominassion napoleonica de fin Sette\u00e7ento. A repubblica a l'eiva provved\u00fco asc\u00ec a costru\u00ec due t\u00fbri de avistamento in prossimit\u00e8 do m\u00e2, ina rionda e una quadrangolare, coest'urtima inti pr\u00e8sci da\u00a0g\u00eaxa parrocchiale de Sant'Antonio Abate. Into XVI secolo D\u00e9iva a contava ina \u00e7entan\u00e8a de abitanti: inte c\u0153llu periodo a restava ci\u00f9 popol\u00e0 M\u00e9zima, posta inte ina posission ci\u00f9 favorevole e mai soggetta ae pinn-e do torrente Valdeiva.\nInto 1797 con a dominazion fran\u00e7eise de\u00a0Napoleon Bonaparte\u00a0a l'ea rientr\u00e0 dao 2 dixembre into Dipartimento do Vara, con capol\u0153go Lev\u00e2nto, all'interno da\u00a0Rep\u00fcbblica Ligure. Dao 28 arv\u00ec 1798 D\u00e9iva a rientrava into VII canton, comme capol\u0153go, da Gi\u00fcrisdission do M\u00e9sc-co e dao 1803 \u00e7\u00e9ntro prin\u00e7ipale do V canton do Mesc-co inta Giurisdission do Gorfo de V\u00e9nere. Annesso ao\u00a0Primmo Impero fran\u00e7eise, dao 13 zugno 1805 ao 1814 a vegniva inser\u00eca into\u00a0Dipartim\u00e9nto di Appenn\u00ecn.\nInto 1815 a l'ea inglob\u00e0 into\u00a0Regno de Sard\u00e9gna, secondo e de\u00e7ision do\u00a0Congresso de Vi\u00e9nna\u00a0do 1814, e s\u00fcccessivamente into\u00a0R\u00e9gno d'Italia\u00a0dao 1861. Into 1838 a contava 733 abitanti, mentre Ci\u00e0ssa e Pasci\u00e0n i razz\u00fcnz\u00e9ivan rispettivamente e 220 e le 358 unit\u00e8. Dao 1859 ao 1927 o terit\u00f4io o l'\u00e8 compr\u00e9iso into VI mandam\u00e9nto de Lev\u00e2nto do\u00a0circond\u00e2io de L\u00e9vante\u00a0faxente parte da\u00a0provincia de Zena primma e, con l'istitussion into 1923, da\u00a0provincia de Sp\u00e8za\u00a0poi. A l'as\u00fcmme a denominassion de Deiva Marina (M\u00e6n-a in zeneize) into 1949.\nDao 1973 ao 31 dex\u00e9nbre 2008 a l'ha fatto parte da\u00a0Comunit\u00e8 montanna da Riv\u00eaa Spezinna."}
{"id": "2175", "revid": "12052", "url": "https://lij.wikipedia.org/wiki?curid=2175", "title": "Monterosso", "text": "Monterosso (\"Muntarussu\" 'nt'o dial\u00e8to der pae\u1e61e, \"Monter\u00f3sso\" en \u017cen\u00e9\u1e61e, \"Monterosso al Mare\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 1.426 abitanti, 'nt'a provinsa dea Sp\u00e8za, che i fa parte dee S\u00ecnque T\u00e8re.\nGeografia.\nMonterosso i'\u00e8 er com\u01dcn ci\u01dc v\u00e8rso punente dee S\u00ecnque T\u00e8re e i'\u00e9 o solo de 'sti pae\u1e61i en pi\u00e1n e con \u00fcna ma\u00ecna grande e atressae. I'\u00e9 spartio en d\u00f3i parte: Fegina e 'r pae\u1e61e v\u00e8cio.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2017, a Monterosso i ghe son 109 sitad\u00ecn for\u00e8sti.\nAministrassi\u00f3n.\nPae\u1e61i bin\u00e8i.\nMonterosso i'\u00e9 \u00fcn com\u01dcn bin\u00e8o de:"}
{"id": "2176", "revid": "12052", "url": "https://lij.wikipedia.org/wiki?curid=2176", "title": "Ric\u00f2", "text": "Ric\u00f2 (\"Ric\u00f2\" en \u017cen\u00e9\u1e61e, \"Ricc\u00f2 del Golfo di Spezia\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 3654 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 dezenbre 2017, a Ric\u00f2 i ghe son 145 sitad\u00ecn for\u00e8sti."}
{"id": "2177", "revid": "12052", "url": "https://lij.wikipedia.org/wiki?curid=2177", "title": "A Rocheta (Vara)", "text": "A Rocheta (\"A Roch\u00e9tta\" en \u017cen\u00e9\u1e61e, \"Rocchetta di Vara\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 684 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2014, aa Rocheta i ghe son 265 sitad\u00ecn for\u00e8sti"}
{"id": "2178", "revid": "12052", "url": "https://lij.wikipedia.org/wiki?curid=2178", "title": "San Steva", "text": "San Steva (\"San Steve\" en spe\u017c\u00ecn dea Sp\u00e8za, \"S\u00e0n St\u00eava\" en \u017cen\u00e9\u1e61e, \"Sa' Steu\" en dial\u00e8to dea Lunigiana, \"Santo Stefano di Magra\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 9.975 abitanti, 'nt'a provinsa dea Sp\u00e8za.\nGeografia.\nSan Steve i'\u00e8 bagnae dao fiume Magra.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2017, a San Steve i ghe son 651 sitad\u00ecn for\u00e8sti."}
{"id": "2179", "revid": "12052", "url": "https://lij.wikipedia.org/wiki?curid=2179", "title": "A Sesta", "text": "A Sesta (\"A S\u00e8sta\" o \"S\u00e8sta God\u00e0n\" segondo a graf\u00eea ofi\u00e7i\u00e2, \"Sesta Godano\" in italian) l'\u00e8 in com\u00f9n de 1.340 abitanti inta provinsa da Sp\u00e8za.\nGe\u00f6graf\u00eea.\nA Sesta a se tr\u00eauva inta Provinsa de Sp\u00e8za"}
{"id": "2180", "revid": "2355", "url": "https://lij.wikipedia.org/wiki?curid=2180", "title": "Vaise Ligure", "text": ""}
{"id": "2181", "revid": "12052", "url": "https://lij.wikipedia.org/wiki?curid=2181", "title": "Vessan", "text": "Vessan (\"V'zan\" 'nt'a variante locale, \"Ves\u00e0n\" en \u017cen\u00e9\u1e61e, \"Vezzano Ligure\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 7.272 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2017, a Vessan i ghe son 386 sitad\u00ecn for\u00e8sti."}
{"id": "2182", "revid": "12052", "url": "https://lij.wikipedia.org/wiki?curid=2182", "title": "Zign\u00e6go", "text": "Zign\u00e6go (\"Zignaigu\" 'nt'a variante locale, \"Zign\u00e6go\" en \u017cen\u00e9\u1e61e, \"Zignago\" en tali\u00e1n) i'\u00e8 \u00fcn com\u01dcn dea Lig\u01dcia con \u00fcna popolassi\u00f3n de 491 abitanti, 'nt'a provinsa dea Sp\u00e8za.\nAbitanti.\nMinoranse for\u00e8ste.\nSegondo l'ISTAT, ai 31 de\u1e61enbre 2014, a Zign\u00e6go i ghe son 15 sitad\u00ecn for\u00e8sti."}
{"id": "2185", "revid": "12052", "url": "https://lij.wikipedia.org/wiki?curid=2185", "title": "U Burghettu (Santu Spiritu)", "text": "U Burghettu (\"O Borgh\u00e9tto\" in zenese, \"Burgh\u00e9tu\" in finar\u00ecn, \"Borghetto Santo Spirito\" in italian) u l'\u00e8 in cum\u00fcn inta pruvinsa de Savuna cun 4.676 abitanti.\nGeugraf\u00eca.\nU Burghettu u se tr\u00f6va sutta au Munte Piccaru (\u00e2tu 280 m) intu teritoio sciac\u00e0u tra u M\u00e2 Ligure, u Ri\u00e0n Casasse e i munti ch'u separan dau Sej\u00e2. U teritoriu burghet\u00ecn u l'\u00e8 carateriz\u00e0u daa presensa da Sccium\u00eaa Varatella, a qu\u00e2le a l'\u00e0 furm\u00e0u a ci\u00e2na cost\u00eaa dunde u l'\u00e8 scitu\u00e0u u paise.\nAbitanti.\nU Burghettu u cunfina cun Buis\u00e0n e L\u00f6a a nord, cun Tui\u00e0n a punente e cu-u Sej\u00e2 a mezugiurnu. A levante u l'\u00e8 bagn\u00e0u dau M\u00e2 Ligure.\nMinuranse fureste.\nSegundu l'ISTAT, au 1 zen\u00e2 du 2020, au Burghettu i ghe sun 477 residenti furesti."}
{"id": "2186", "revid": "12552", "url": "https://lij.wikipedia.org/wiki?curid=2186", "title": "Casan\u00f6va", "text": "Casan\u00f6va (\"Casan\u00eauva\" in zenese, \"Ca\u1e61aneuva\" secundu a graf\u00eca arbengan\u00e9se de Vincenzo Bolia, \"Casan\u0113\u016bva\" in urme\u00e0scu, \n\"Casanova Lerrone\" in Italian) u l'\u00e8 in cum\u00fcn da Pruvinsa de Savuna con 'na pupulasi\u00f9n de 732 abitanti (d\u00e0tti agiurn\u00e0i au 2019).\nGeugrafia.\nU terit\u00f2iu cum\u00fcn\u00e0le de Casan\u00f6va u se tr\u00f6va inte l'entrut\u00e8ra d'Arbenga, inta mediu-\u00e0ta val\u00e0 du s-ci\u00fcmme Ler\u00f9n. L'ambiente natuale u l'\u00e8 carateriz\u00e0u da a presensa de boschi de castagne e asc\u00ec da u(r)\u00ecve. A qu\u00f2tta ci\u00fc b\u00e0ssa tuc\u00e0 dau cum\u00fcn a l'\u00e8 de 75 m\u00e9tri in sce u livellu du m\u00e0, v\u00e8rsu u funduvalle, inte burg\u00e0e au cunf\u00ecn cun u terit\u00f2iu de Garlenda, mentre quella ci\u00fc \u00e0ta a se tr\u00f6va a 600 m, inta z\u00f2na c'a curispunde au P\u00e0ssu du Ginestru, versu u cunf\u00ecn cun a Pruvinsa de Impeia.\nFrasi\u00f9i.\nU cum\u00fcn u ricunusce sinque frasi\u00f9i prinsip\u00e0li: Bassanegu, B\u00f2scu, Degna, Marm\u00f6 e Vellegu, ci\u00fc a frasi\u00f9n de Burgu, dunde u se tr\u00f6va u palassu cum\u00fcnale. \nA ste chi i v\u00e0n zunti i \u00e0tri nuclei chi i furman u pa\u00ecse, che e sun Card\u00f9na, Casc\u00eena, Ca', Raimundi, Castella(r)u, Cumpa(r)\u00e0i, Ruvei(r)a, Ma(r)\u00e9mu de Sutta, Ma(r)emu de Surva, P\u00f6zzu, R\u00e0ncu, C\u00f2sta, Tr\u00e9vu, Ca' Supr\u00e0ne, Segua, Card\u00f9i, Cesii e Fuss\u00e0u.\nCunf\u00ecn.\nU cum\u00fcn u cunf\u00ecna a nord cun Utu\u00ea, Unsu e Ransu, a nord ovest u cunf\u00ecna cun Vesargu (IM) e U Burghettu (IM), a punente se incuntra poi u cum\u00fcn de C\u00e9xi (IM), a sud quellu de Testegu e quellu de Stelanelu (ci\u00fc versu punente) e a levante asc\u00ec cun Villan\u00f6va e Garlenda.\nStoia.\nCasan\u00f6va a vegne mensciun\u00e0 cumme sentru rur\u00e0le p\u00e9 a primma v\u00f2tta sutta au cusc\u00ec d\u00ectu Cumit\u00e0u de Arbenga, cunflu\u00ecu poi sutta a a Marca Aleramica du X Seculu. Inte l'\u00e0nnu 1091 a passa sutta ai dumini de Bunifassiu du V\u00e0stu. Cun a spartisi\u00f9n di sti dumini u vegne eredit\u00e0u primma dai march\u00e9si du Carettu, che i cistru\u00ecscian ina seie de furtificasi\u00f9i inte l'udi\u00e8rna z\u00f2na de Ma(r)\u00e9mu. Sun p\u00f2i velli chi vendan u pa\u00ecse ai inissi du XIII seculu, e cusc\u00ec u feudu u p\u00e0ssa sutta i dumini di Clavesana.\nCun a m\u00f2rte de sti chi, avegn\u00fca inte l'\u00e0nnu 1250 u terit\u00f2iu de l'\u00e0ta val\u00e0 du Ler\u00f9n u v\u00e0 a fin\u00ec inti dum\u00ecni da Rep\u00fcbbrica de Zena, sutta au cuntr\u00f2llu de l'impurtante fam\u00eca di D\u00f4ia. De quarche tempu d\u00f2ppu u l'\u00e8 l'infeudamentu di cunti arbenganesi Lengueia e asc\u00ec di Negroni, rispettivam\u00e8nte a part\u00ec dau 1443 e dau 1663. Cun u sucesc\u00ecvu cuntr\u00f2llu zenese a cumensa ina lunga s\u00e9ie de riv\u00f2lte, c'a d\u00fca fra u 1763 e u 1764 purt\u00e0e avanti da a pupulasi\u00f9n p\u00e9 e t\u00e0sce tr\u00f2ppu elev\u00e0e.\nA resta dunca in m\u00e0n rep\u00fcbbric\u00e0na fin a l'ar\u00ecvu de Napuleun e di fransesi, a part\u00ec dau 1797. U pa\u00ecse u vegne dunca inglub\u00e0u inta Rep\u00fcbbrica Lig\u00fce. Sutta a n\u00f6va duminasi\u00f9n fransese u cum\u00fcn u v\u00e0 a f\u00e0 parte da circuscrisi\u00f9n luc\u00e0le arbenganese.\nCun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu intu sircund\u00e0iu de Arbenga, poi cunflu\u00ecu inta pruvinsa de Savuna, intu 1946 trasfurm\u00e0u inta n\u00f6va Rep\u00fcbbrica Italiana. Fra u 1973 e f\u00ecn au 31 dixembre 2008 u l'ha f\u00e0u p\u00e0rte da Cumunit\u00e0i muntana Ingauna, poi divegn\u00fca \"du Punente Savunese\" fin au 2011, \u00e0nnu da s\u00f2 supresci\u00f9n.\nI \u00fcrtimi cangiam\u00e8nti teritui\u00e0li i sun da rintraci\u00e0 intu 1929, quande u vegne supr\u00e8ssu u cum\u00fcn de Vellegu, istitu\u00ecu sutta a duminasi\u00f9n fransese. A v\u00e9ia entit\u00e0i aministrat\u00ecva a vegne trasfurm\u00e0 in frasi\u00f9n de Casan\u00f6va, mentre a lucalit\u00e0i du Gin\u00e8stru a vegne atac\u00e0 au terit\u00f2iu cum\u00fcn\u00e0le de Testegu. Du 1863 a l'\u00e8 invece a n\u00f6va denuminasi\u00f9n itali\u00e0na \"Casanova Lerrone\", p\u00e9 distingue u p\u00e0ise cun i \u00e0tri cun u numme pa\u00e9ggiu.\nAbitanti.\nMinu\u00e0nse Fur\u00e8ste.\nDandu am\u00e8ntu ai d\u00e0tti de l'Istat ai 31 de dixembre du 2017, i sitad\u00ecn fur\u00e8sti a Casan\u00f6va i sun , de sti chi 30 i v\u00e9gnan d\u00e0a Germania.\nP\u00f2sti de interesse.\nArchitet\u00fce religiuse.\nU cum\u00fcn de Casan\u00f6va u fa eclesiasticam\u00e8nte da diocexi de Arbenga-Impeia, chi dunca e ghe s\u00f9n sinque diferenti parocchie: de Sant' Antunin (inta lucalit\u00e0i du Burgu) quella de San Giuvanni Bat\u00ecsta (inta frasi\u00f9n de Bassanicu), San Luca (p\u00e9 Degna), San P\u00e9u e San Paulu (p\u00e9 a frasi\u00f9n de Marm\u00f6), Sant'Ant\u00f2niu e Giuli\u00e0n (Vellegu).\nG\u00e9xe au Burgu.\n\u2022 G\u00e9xa da parocchia de Sant'Antun\u00ecn, a prezenta in str\u00fct\u00fca de st\u00ecle baoccu, e a cunserva asc\u00ec ina p\u00e0a d'at\u00e0 atribu\u00eca aa sc\u00f6a de pit\u00f9i di Brea, databile at\u00f9rnu au 1552, a se tr\u00f6va inta ci\u00e0ssa du pa\u00ecse.\n\u2022 Uat\u00f2iu da g\u00e9xa de Sant'Antun\u00ecn, u se tr\u00f6va inta ci\u00e0ssa da frasi\u00f9n Burgu, in f\u00e0ccia aa g\u00e9xa paruchi\u00e0le, resentemente restaur\u00e0u.\nG\u00e9xe de \u00e0tre frasi\u00f9i.\n\u2022 G\u00e9xa de San Matteu, a se tr\u00f6va a B\u00f2scu, burgu du 1400, fam\u00f9za p\u00e9 u campan\u00ec svet\u00e0nte e apunt\u00ecu. U purt\u00e0 da g\u00e9xa u prezenta asc\u00ec ina scult\u00fca a bassurilievu rafig\u00fcante u s\u00e0ntu.\n\u2022 Uat\u00f2iu da g\u00e9xa de San Matteu, u l'\u00e8 l'uat\u00f2iu du pa\u00ecse, se tr\u00f6va asc\u00ec stu l\u00ec intu burgu da frasi\u00f9n de B\u00f2scu.\n\u2022 G\u00e9xa da Parocchia di Santi Ant\u00f2niu e Giuli\u00e0n, a se tr\u00f6va a Vellegu, intu burgu du pa\u00ecse, custru\u00eca intu 1500 p\u00e9 and\u00e0 a sustitu\u00ec a presedente capeletta de San Giuli\u00e0n, f\u00f6a du burgu. L'udierna strut\u00fca a g'axeva inissialmente ina funsiun prinsipalmente de uat\u00f2iu, poi restrutt\u00fc\u00e0 e ingrand\u00eca p\u00e9 urdine de Luca Fieschi, v\u00e9scu de Arbenga, che intu 1607 a fa divent\u00e0 a n\u00f6va paruchi\u00e0le, cunsacr\u00e0 intu 1864 e dedic\u00e0 asc\u00ec a Sant'Ant\u00f2niu. Au s\u00f2 internu u l'\u00e8 cunserv\u00e0u in impurtante organu, dat\u00e0u 1882, op\u00e9a de l'urganista Angelo Dessiglioli, uigin\u00e0iu de San Bertum\u00ea.\n\u2022 Santu\u00e0iu da Madonna da Vixitasi\u00f9n, u se tr\u00f6va a Degna, u l'\u00e8 st\u00e0u edific\u00e0u intu XVII seculu dunde a Mad\u00f2nna a l'\u00e8 ap\u00e0rsa a ina zuena surdu-m\u00fctta c'a st\u00e0va purtandu e bestie au pasculu, turnandu a pu\u00e9 parl\u00e0 doppu l'aparisi\u00f9n in m\u00f2ddu mi(r)acul\u00f9su. A g\u00e9xa d'anc\u00f6i a l'\u00e8 st\u00e0 custru\u00eca fra u 1616 e u 1618, in sce a b\u00e0ze de ina capeletta presedente, custru\u00eca doppu u mi(r)aculu. Pregi\u00e0 a stattua in l\u00e9gnu culuc\u00e0 in sce l'at\u00e0, atribu\u00eca a Ant\u00f2niu Br\u00eclla, dat\u00e0 1853, ci\u00fc in \u00e0tru gruppu atribu\u00ecu a Ant\u00f2niu Ma(r)\u00eca Maragliano.\n\u2022 G\u00e9xa de San Luca, a l'\u00e8 a g\u00e9xa da Parocchia p\u00e9a frasi\u00f9n de Degna.\n\u2022 Capeletta de San R\u00f2ccu: a se tr\u00f6va intu sentru da frasi\u00f9n de Bassanegu.\n\u2022 G\u00e9xa di Santi P\u00e9 e Paulu, a l'\u00e8 a g\u00e9xa da frasi\u00f9n de Marm\u00f6, cun asc\u00ec li vix\u00ecn l'uat\u00f2iu, de st\u00ecle ba\u00f2ccu.\nArchitet\u00fce milit\u00e0ri.\n\u2022 A T\u00f9ria: u l'\u00e8 u numme intu dialettu de Vellegu d\u00e0u aa \"T\u00fbre de \u00dcbaga\", f\u00e0 custru\u00ec dai marchesi du Carettu d\u00fcante u duminiu du terit\u00f2iu de Casan\u00f6va, a funsiun\u00e0va cumme t\u00fbre de vedetta, segundu a tradisi\u00f9n luc\u00e0le sta chi a sai\u00e9va st\u00e0 deruc\u00e0 propiu dai velleghesi, chi i nu tuler\u00e0van ci\u00fc u duminiu di feudatari luc\u00e0li. Fin \u00e0i \u00e0nni 40 e 50 u l'\u00e9a cum\u00fcn fra i fi\u00f6i ti\u00e0 de pr\u00ece dr\u00e9ntu i resti da furtessa, cumme z\u00f6gu e dem\u00f9a. Au da custusiun u nu resta t\u00f2stu n\u00ecnte, a p\u00e0rte i bazamenti chi i restan anc\u00f9 vix\u00ecbili.\n\u2022 Cast\u00e9llu de Pugi\u00f2lu: in frasi\u00f9n Bassanegu, u l'\u00e8 u m\u00e9iu cunserv\u00e0u de quelli de Casan\u00f6va, u l'\u00e8 st\u00e0u edific\u00e0u dai cunti Lengueglia d\u00fcante u s\u00f2 duminiu, p\u00e9 cuntrul\u00e0 l'\u00fcnica str\u00e0dda percur\u00ecbile c'a purtava versu Testegu inti tempi ant\u00ecghi. Anc\u00f6i prupiet\u00e0i priv\u00e0 u cuntegne impurtanti m\u00f2bili dat\u00e0i XVII seculu.\n\u2022 Cast\u00e9llu di D\u00f4ia, u l'\u00e8 st\u00e0u er\u00e8ttu daa fam\u00eca zenese d\u00fcante a s\u00f2 duminasi\u00f9n. Anc\u00f6i sustansialm\u00e8nte deruc\u00e0u u se tr\u00f6va inta frasiun de Burgu.\n\u2022 Furtessa di Lengueglia, custru\u00eca daa fam\u00eca Lengueglia cun f\u00ecn de dif\u00e9za, a se tr\u00f6va surva l'abit\u00e0u de Ma(r)\u00e9mu.\nArchitet\u00fce siv\u00ecli.\n\"'\u2022 Munumentu a U M\u00e9gu\": inta frasi\u00f9n de Marm\u00f6 a se tr\u00f6va a scult\u00fca in pr\u00eca de Fin\u00e2de l'art\u00ecsta ted\u00e9scu Rainer Kriester ciam\u00e0 \"Sentinella della Pace\", inaugur\u00e0u intu 2003 u v\u00e0 a cummemu(r)\u00e0 e asi\u00f9i de Rexist\u00e9nsa purt\u00e0e av\u00e0nti dai partigi\u00e0i liguri e, prinsipalmente, da Felixe Casci\u00f9n, numin\u00e0u asc\u00ec cumme \"U M\u00e9gu\".\n\u2022 I Lava\u00f9i: sparsci p\u00e9 e frasi\u00f9i e e burg\u00e0e i l'h\u00e0n raprezent\u00e0u ina v\u00f2tta a sucialit\u00e0i intu pa\u00ecse, de tradisi\u00f9n cuntad\u00ecna. \u00dcn di ci\u00fc cunusci\u00fci u l'\u00e8 quellu de V\u00e9llegu, anc\u00f9a a\u00f9 vix\u00ecbile a l'ingr\u00e8ssu du pa\u00ecse riv\u00e0ndu da Degna.\nEcunum\u00eca.\nL'ecunumia a l'\u00e8 prinsipalmente baz\u00e0 in sce l'ativit\u00e0i agricula, cun a cultivasi\u00f9n de vigne e de u\u00ecve. Inte z\u00f2ne du funduv\u00e0lle ci\u00fc prezenti e cultivasi\u00f9i de fr\u00fcta e verd\u00fca v\u00e0ria. U turismu l'\u00e8 in f\u00f2rte crescita, asc\u00ec dai \u00e0tri st\u00e0ti de l'Eur\u00f2pa, cun a presensa de diferenti agriturismi.\nCult\u00fca.\nDialettu de Casan\u00f6va.\nU dialettu parl\u00e0u a Casan\u00f6va u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia e du Ler\u00f9n, lig\u00e0 stuticam\u00e8nte a Arbenga, ma asc\u00ec a a sit\u00e0i de A(r)\u00e0sce.\nA Lesc\u00eca.\nTipica de sta realt\u00e0i cuntad\u00ecna a l'\u00e8 a \"lesc\u00eca\", in metudu cuntad\u00ecn duve\u00e0u p\u00e9 lav\u00e0 i lens\u00f6i, c'u g'ha cumme elementu fundament\u00e0le a s\u00e9nne da st\u00ecva, \u00fctile p\u00e9 s-gianc\u00e0 i p\u00e0nni. Difatti t\u00fctte e d\u00f2nne antigam\u00e8nte e cunserv\u00e0van in ca' u cusc\u00ec d\u00ectu \"tin\u00e9llu\", o u \"bidun da lesc\u00eca\", cun in particul\u00e0re rubinettu in sce u f\u00f9ndu. Inte stu chi se ghe met\u00ecva a gianche\u00eca da pul\u00ec, ben ceg\u00e0, e a interv\u00e0lli regul\u00e0ri se ghe vers\u00e0va l'\u00e0iva c\u00e0da cua s\u00e9nne. Sulu d\u00f2ppu, quande st'\u00fcrtima a l'axeva cumplet\u00e0u a s\u00f2 asi\u00f9n se 'naiv\u00e0van i lens\u00f6i intu lava\u00f9.\nFeste e f\u00e9e.\n\u2022 Festa du b\u00f9n mangi\u00e0: a l'\u00e8 a sagra prinsipale intu Burgu, urganis\u00e0 dau cum\u00fcn de Casan\u00f6va asemme aa pro-loco luc\u00e0le. D\u00fcante sta chi i se p\u00f2nan tast\u00e0 asc\u00ec diferenti piet\u00e0nse da tradusi\u00f9n luc\u00e0le, cumme a s\u00ecmma aa casanuvese, a sas\u00ecssa, a tr\u00ecppa e u chinghi\u00e0le asc\u00ec.\n\u2022 Festa patrun\u00e0le de Sant'Antun\u00ecn: a se tegne u 2 de setembre cu'a selebrasi\u00f9n religi\u00f9sa intu Burgu e asc\u00ec u relat\u00ecvu rinfrescu.\n\u2022 Festa de San Giuli\u00e0n: a se tegne aa f\u00ecn d'austu e a l'\u00e8 a festa patrun\u00e0le de Vellegu. Dai \u00e0nni '90 u l'\u00e8 tradisi\u00f9n f\u00e0 u \"rinfrescu\" au termine da prucesci\u00f9n p\u00e9 i car\u00f9ggi du pa\u00ecse, paviment\u00e0i cu'i t\u00ecpici riss\u00f6i. Inti \u00fcrtimi \u00e0nni ghe sun st\u00e0i asc\u00ec di spet\u00e0culi teatr\u00e0li dialet\u00e0li, ma nu s\u00f9lu, dunca l'ingrandimentu da manifestasi\u00f9n u l'ha purt\u00e0u u spustamentu da festa inta cusc\u00ec d\u00ecta \"Ci\u00e0ssa Giard\u00ecn\", ci\u00fc adatta a livellu lugisticu.\nVie de cum\u00fcnicasi\u00f9n.\nU terit\u00f2iu cum\u00fcn\u00e0le de Casan\u00f6va Ler\u00f9n u l'\u00e8 culeg\u00e0u cun Garlenda a Levante, grassie aa Stradda Pruvins\u00e0le 6, che a p\u00f2rta versu Testegu cun u P\u00e0ssu du Ginestru, o P\u00e0ssu de C\u00e9xi asc\u00ec."}
{"id": "2187", "revid": "12552", "url": "https://lij.wikipedia.org/wiki?curid=2187", "title": "Castrevegliu", "text": "Castrevegliu (d\u00eccciu asc\u00ec \"Casterv\u00ebgio\", intu dialettu d'Arbenga \"Castrev\u00e9ggiu\", \"Castrev\u00e9iju\" inta variante d'\u00c8rli, \"Casterveiu\" inti dialetti da val\u00e0 du Pennavaire, \"Ca\u0161teveiu ed R\u00f3ca Barbena\" in garesc\u00ecn, \"Castelveju\" in urme\u00e0scu, \"Castelvecchio di Rocca Barbena\" in italian) a l'\u00e8 ina cum\u00fcna da Lig\u00fcia cun 'na pupulasiun de 169 abitanti (d\u00e0tti agiurn\u00e0i au 2011), c'a se tr\u00f6va in Pruvinsa de Savuna.\nGeugraf\u00eea.\nU l'\u00e8 scitu\u00e0u in t'a Pruvinsa de Savuna e u fa parte da val\u00e0 du Neva, in t'e l'entrut\u00eara d'Arbenga. U l'\u00e8 survast\u00e0u da-a Rocca Barbena e u se tr\u00f6va asc\u00ec vixin a a C\u00f2lla du Scravai\u00f9n dunde se p\u00f6 anc\u00f9 vegghe a ca' cantuni\u00eara. Castrevegliu u fa asc\u00ec parte di burghi ci\u00fc belli d'Italia. \nFrasiui.\nU g'ha poi trei frasiui: Ves\u00e9rxe, Cascina d'Aiu (ciam\u00e0 asc\u00ec \"Cascina d'Aggiu\" o \"d'Aiju\", semplicemente \"Agliu\" lucalm\u00e8nte) e u Gi(r)u de L\u00f6a, cun ste chi u terit\u00f4iu cum\u00fcn\u00e2le u cr\u00f6ve 16,14 km2.\nStoia.\nE urigini du primmu insediam\u00e8ntu sun datae au I seculu cumme i ne d\u00ecxan i ritruvam\u00e8nti inta frasiun da Cascina d'Agliu dunde se tr\u00f6va ina necropoli rum\u00e2na. U burgu u l'\u00e8 poi diventau feudu di Clavesana, ch'i l'han fundau e sviluppau u pa\u00eeze dau XII seculu.\nA part\u00ec dau XIV seculu u cum\u00e8nsa a p\u00e8rde impurtansa, p\u00e9 a fundasiun, li vixin, du feudu de S\u00fccca(r)\u00e9llu, ch'u div\u00e8nta u n\u00f6vu s\u00e9ntru du marchesau e u sci\u00f4rbe asc\u00ec i pusedim\u00e8nti de stu burgu li. Con u matrim\u00f4niu fra Enrico Del Carretto e Caterina Clavesana, figlia du marchese de S\u00fccca(r)\u00eallu, a rexid\u00e8nsa di Del Carretto a divegne Castrevegliu.\nFra l'\u00e0nnu 1623 e u 1624 vegne catt\u00e0u da i Savoia che u p\u00f2rtan sutta au s\u00f2 duc\u00e0u, fin au 1672 quande, doppu in as\u00e9diu dura\u00fcu e truppe da Rep\u00fcbbrica de Zena e r\u00eevan in t'a Val\u00e0 du Neva, inglubandu cusc\u00ec qu\u00e9st'\u00fcrtima in ti territ\u00f4(r)i pused\u00fci.\n'Sti ev\u00e9nti i sun segu\u00ee fra l'\u00e2tru da 'n periudu dunde S\u00fccca(r)ellu e Castrevegliu i cundiv\u00ecddan a st\u00e9ssa st\u00f4ia; impurt\u00e0nte asc\u00ec nu scurd\u00e2 (fra i v\u00e0ri ev\u00e8nti) che intu 1746 gh'\u00e9a st\u00e0u in asediu di \"austru-piemuntexi\", lig\u00e0u a a gu\u00e8ra de sucesi\u00f9n austriaca, chi i sercavan de sulev\u00e2 a pupulasiun du burgu cuntru a duminasi\u00f9n zeneze. T\u00f2stu sinquant'agni doppu, in t'u nuv\u00e8mbre de l'\u00e0nnu 1795, p\u00fce u terit\u00f4(r)iu castreveglin u vegne interess\u00e0u da i f\u00e0tti de gu\u00e8ra fra a Fransa e Regnu de Sardegna (a l'epuca all\u00e9au cun l'Austria), d\u00fc(r)ante a Battaglia de L\u00f6a.\nCu'a duminasi\u00f9n fransese u terit\u00f4(r)iu du burgu u \u00e9ntra a f\u00e0 p\u00e0rte da u 2 dixembre 1797 in tu \"Dipartimentu du Letimbru\", cun capit\u00e2le Sav\u00f9na a l'int\u00e8rnu da a Rep\u00fcbbrica Lig\u00fc(r)e, e da l'\u00e0nnu sucesc\u00ecvu u v\u00e2 a f\u00e2 parte du III Cantun cu'a s\u00e9de a S\u00fccca(r)ellu; da u 1804 u 'sci\u00f2rbe asc\u00ec u municipiu de Ves\u00e9rxe, istit\u00fc\u00eeu presedentem\u00e8nte, intu 1797. Z\u00e0 inglub\u00e0u diretam\u00e8nte in t'u Primmu Imp\u00e9u Fransese da u 1815 u p\u00e2ssa sutta a pruvinsa d'Arbenga du Regnu de Sardegna, e da u 1861 u v\u00e2 a f\u00e2 parte de l'Italia \u00fcnia. Da l'8 avr\u00ec du 1863 u p\u00eeglia u n\u00f9mme atu\u00e2le, cun u suffissu \"di Rocca Barbena\", p\u00e9 dist\u00ecnguelu da e \u00e2tre cum\u00fcne cun u numme pa(r)\u00e9ggiu.\nFra u 1973 e u 2008 u l'ha fau parte da \"Comunit\u00e0i munt\u00e0na Ingauna\" e, fin au 2011 de quella du \"Punente Savuneze\".\nAbit\u00e2nti.\nMinu(r)\u00e2nse fur\u00e8ste.\nD\u00e2ndu am\u00e9ntu a l' ISTAT, a-i de 31 dixembre du 2014, a Castrevegliu ghe sun 10 rexidenti fur\u00e8sti.\nP\u00f4sti de interesse.\nCast\u00ea.\n\u2022 Cast\u00ea da famiglia Clavesana, u l'\u00e8 u castellu c'u d\u00f2mina u b\u00f9rgu, f\u00e0u custru\u00ee dai Clavesana at\u00f9rnu ai XI seculu, poi pass\u00e0u in m\u00e0n ai Del Carretto. Au mumentu u nu u l'\u00e8 vixit\u00e3bile, ma u gh'\u00e8 in sent\u00e9, d\u00ectu du \"Castagn\u00e9u\", c'u permette de ammi(r)\u00e2 u panu\u00e0mma du pa\u00eeze pass\u00e0ndu at\u00f9rnu au cast\u00e9llu. Dau 1997 u l'\u00e8 de prupiet\u00e0i da famiglia di del Conte, chi i se prem\u00fc(r)an de restaur\u00e0lu. L'edifissiu u l'\u00e8 fra l'\u00e2tru culeg\u00e0u a a lezenda du Basti\u00e0n cuntr\u00e2(r)iu.\nArchitet\u00fce religi\u00fbze.\nA livellu religi\u00fbzu u terit\u00f4(r)iu de Castrevegliu u l'\u00e8 spart\u00eeu in te 2 par\u00f4cchie, \u00fcna ch'a cr\u00f6ve u pa\u00eeze (da 'Sunta) e l'\u00e0tra leg\u00e0 a a frasi\u00f9n de Ves\u00e9rxe (dedic\u00e2 a a Mad\u00f2nna da N\u00eave).\n\u2022 G\u00eaxa paruchiale de N.S.Assunta in t'u burgu, cun l'\u00fcrtima restr\u00fct\u00fcasi\u00f9n rizal\u00e8nte au XVII seculu, in st\u00ecle ba(r)\u00f2ccu.&lt;br&gt;\u2022 G\u00eaxa da Madonna da N\u00eave in ta frasiun de Veserxe, restau(r)\u00e2 resentem\u00e9nte, cun u presi\u00f9su campan\u00ec c'u domina u pa\u00eeze.&lt;br&gt;\u2022 Santu\u00e2(r)iu da Nostra Scignua de Grassie vixin au semite(r)iu, inisialmente dedicau a San Ben\u00e2rdu. Anc\u00f6i u prez\u00e8nta ina strut\u00fca a furma de c\u00f6 presed\u00fca da in p\u00f4rtegu picin.&lt;br&gt;\u2022 U(r)\u00e3t\u00f4iu da Santa Maria Madal\u00e9na de u(r)igine tardu mediev\u00e2le cu'u campan\u00ec a v\u00e9a. L'internu u l'\u00e8 sobriu e c\u00fc(r)au, e u raprezenta e furme du ba(r)occu l\u00ecg\u00fc(r)e.&lt;br&gt;\u2022 Capeletta de San Giuzeppe, (o asc\u00ec de San Giuxeppe, a segunda da prununsia) lungu u sent\u00ea de Ilaria, p\u00e9 anda versu S\u00fccca(r)\u00eallu a l'\u00e8 st\u00e2 edific\u00e2 in t'u 1700.\nArchitet\u00fce siv\u00ecli.\n\u2022 I L\u00e3va\u00fbi: sparsci p\u00e9 u burgu se tr\u00f6van diferenti tr\u00f6gli e funtan\u00ecn, antigamente duve\u00e0i daa pupulasi\u00f9n luc\u00e2le p\u00e9 lav\u00e2 i p\u00e0nni e i lens\u00f6i, grassie a l'opera de rest\u00e0uru di \u00fcrtimi \u00e0nni da parte da cum\u00fcna sti chi i sun anc\u00f9 a\u00f9 funsiun\u00e0nti, e pe ciasc\u00fcn funtan\u00ecn i se p\u00f2nan vegghe e t\u00e0rghe cun i nummi intu dialettu luc\u00e2le.\nEcunum\u00eea.\nPrev\u00e0lentem\u00e8nte agricula (survat\u00fcttu cultivasi\u00f9n de u(r)\u00ecve) e t\u00fcristica grassie asc\u00ec a-a band\u00e9a aranciun e a u ricunuscimentu de i Burghi ci\u00fc belli d'Italia.\nCult\u00fca.\nDialettu Castrevegl\u00ecn.\nA Castervegliu u se p\u00e0rla in dialettu scimile a ch\u00e9i di \u00e2tri paixi da val\u00e0 du s-ci\u00fcmme Neva, de stampu arbenganese, fax\u00e8nte parte du gruppu lig\u00fc(r)e s\u00e9ntru ucident\u00e2le.\nDiferente pe\u00f2 rispettu a quella du burgu a l'\u00e8 a parl\u00e2 d'Agliu, p\u00e9 vixin\u00e0nsa paragun\u00e0bile ci\u00fc a quelle d'\u00c8rli e prinsipalmente du Pra\u00e9ttu. Carateristiche ci\u00fc particul\u00e2ri e sun riscuntrabili inta variet\u00e0i de Ves\u00e9rxe, de tranxisi\u00f9n cun ch\u00e9lla de Barestin.\nGraf\u00eea castreveglina.\nIn tentat\u00eevu de cudificasi\u00f9n du dial\u00e9ttu luc\u00e2le u l'\u00e8 st\u00e0u purt\u00e0u av\u00e0nti daa cum\u00fcna de Castrevegliu, scimile asc\u00ec a chella duve\u00e2 da Sirviu Riulfu p\u00e9 a puex\u00eea \"U M\u00e2\", cun a diferensa de segn\u00e2 asc\u00ec e vuc\u00e2li lung\u00e0e \"atone\", segn\u00e0e cun in unda surva, au p\u00f2stu de l'as\u00e9ntu circunflessu, da inse(r)\u00ec cun chelle t\u00f2niche.\nIn t'a lette(r)at\u00fca.\nU burgu u l'\u00e8 u prutagunista du rumansu \"Miracolo a Castelvecchio di Rocca Barbena\" de Ippolito Edmondo Ferrario, u cumpa\u00eesce poi in t'u libbru noir \"Le albicocche\" de Cristina Rava e in te \"La seconda vita\" de M. P. Bracari. Ci\u00fc particul\u00e2re a prudusi\u00f9n de puex\u00eee luc\u00e2li, scr\u00ecccie inta parl\u00e0 castreveglina, cumme \"U M\u00e2\", cumpunim\u00e9ntu de Sirviu Riulfu Marengu (nasci\u00fcu in t'u 1940), inse(r)\u00eea intu percursu lete(r)\u00e2iu p\u00e9 i caruggi du burgu ciam\u00e2u \"U Sent\u00ea da Puex\u00eea\", ch'u cumprende v\u00e2rie \u00e2tre l\u00ecriche in Ligure ma asc\u00ec in itali\u00e0n.\nEnugastrunum\u00eca.\nTipicu de qu\u00e9stu pa\u00ecse i sun i ravi\u00f6i de bur\u00e0xe, u cuniggiu au steccad\u00f9 e asc\u00ec i frisci\u00f6i de meglie.\nFeste e f\u00ea(r)e.\n\u2022 \u00d9 pa\u00eese di balocchi, cun i z\u00f6ghi de 'na v\u00f4ta p\u00e9 i mat\u00e9tti e labu(r)at\u00f2(r)i v\u00e2rri, u se tegne in culaburasi\u00f9n cun l'asusciasiun arbenganese di \"Figli\u00f6i di Caruggi\" (in arbenganese Fi\u00f6i di Caruggi), da luc\u00e2le pro-loco e asc\u00ec daa cum\u00fcna de Castrevegliu.\n\u2022 Castagn\u00e2 in \u00f9tubre, intu b\u00f9rgu cun e rust\u00eee prepa(r)\u00e0e in sci\u00fc mum\u00e9ntu.\n\u2022 Festa da 'Sunta, a se festezza ai 15 d'a\u00f9stu, a l'\u00e8 a f\u00e8sta patrun\u00e0le du pa\u00eese.\n\u2022 Paliu di \u00e2si, festez\u00e0u antigam\u00e8nte ai 15 d'austu.\nVie de Cum\u00fcnicasi\u00f9n.\nCastrevegliu u l'\u00e8 culegau cun Barestin grasie a-a stradda pruvins\u00e2le 44, cun Arbenga grasie a-a SP582 du C\u00f2lla de San Ben\u00e2rdu e cun Barden\u00e8i pe a pruvins\u00e2le 52 du Scravai\u00f9n. Camin\u00e0ndu pe u sentru se p\u00f2 razunze u Cast\u00eallu de S\u00fccca(r)\u00e8llu, pass\u00e0ndu p\u00e9 u cusc\u00ec d\u00eccciu \"sent\u00ea de Ilaria\", cun a bicicl\u00e9tta o a p\u00ea asc\u00ec."}
{"id": "2188", "revid": "1211", "url": "https://lij.wikipedia.org/wiki?curid=2188", "title": "\u00c7elle", "text": "\u00c7elle (\"\u00c7\u00e9lle\" in zeneize, \"Celle Ligure\" in italian) u l'\u00e8 'n cum\u00fcne de 5.171 abitanti ch'u se tr\u00f6va int'a pruvincia de Sann-a. A l'\u00e9 a patria d'u Pappa Sisto IV, Fran\u00e7esco della Rovere.\nStoja.\nI \u00e7elaschi nu gh'an in riccu patrim\u00f2nio storicu da vant\u00e4, perch\u00e8 a stoja ci\u00fc antiga d'u paize a se cunfunde cun quella d'u r\u00e8stu da Lig\u00fcria. A cuntr\u00e4 de Sanda, insce-i bricchi der\u00e9 a-u paize d'anc\u00f6, saieiva steta fond\u00e4 da di rom\u00e6n che scappavan da-i Longobardi. \nDoppu ese intr\u00f3u int'a marca aleramica, u paize u devegne propriet\u00e6 d'i march\u00e9isi de Bosco e Ponzon. Int'u 1389 a devegne liberu cum\u00fcne int'a podestaria de V\u00e4se. Doppu che Dria D\u00f6ia u fa d\u00e9ru\u00e2 Sann-a e u s\u00f6 centru insc'ou briccu d'u Priam\u00e0r, \u00c7elle intra int'u statto Zen\u00e8ise, unde a resta scinn-a che a m\u00eaxima Zena \u00e8 tac\u00e4 a-u dux\u00e6 de Savoia e a-u Regno de Sardegna. Anc\u00f6 'stu paize chi, neg\u00f3u da-u \u00e7imento e da-i troppi abitanti, u recalca u dest\u00ecn da Lig\u00fcria, priv\u00f3u da s\u00f6 nat\u00fca e cult\u00fca.\nAbitanti.\nMinuranse fur\u00e8ste.\nSegundu l'ISTAT, a-i 31 dixenbre 2017, a \u00c7elle ghe sun 191 rexidenti fur\u00e8sti\nEcunumia.\nL'ativit\u00e6 storica d'u paize a l'\u00eaa u cummersu cu-a Provensa pe m\u00e4, u trasportu d'e mercans\u00ece a-u zovu e int'u Piemonte (asc\u00ec u min\u00e9rale de f\u00e8ru da l'\u00eezua d'Elba v\u00e8rsu e feree de Sascello, v\u00eca a muattea di Ferr\u00e6 ch'a-u d\u00ec d'ancheu a l'\u00e8 devegnua in senciu sent\u00e9), poca agricult\u00fba e a pesca. \nDoppu a costru\u00e7i\u00f9n d'e stradde int'u seculu XIX, l'ativit\u00e6 prin\u00e7ip\u00e4le a l'\u00ea a cultiva\u00e7i\u00f9n de l'ouvivu. A destru\u00e7i\u00f9n d'u paizaggiu cu'u \u00e7imento d'i anni '60 e '70, ch'a cuntinua d'anc\u00f6, a lev\u00f3u a-u paize a s\u00f6 ci\u00fc grande ricchessa, u turismu de l\u00fcsso. 'Sta decizi\u00f9n chi de trasform\u00e2 \u00c7elle inte'n durmitoriu pe-i pendolari de Zena e de Sann-a, pigi\u00e4 da-u cum\u00fcne inti anni setanta, se trad\u00fce inte na caz\u00fca d'u 52% d'u turismu int'u periudu tra i anni '70 e i anni '90. Restan di bagnanti che v\u00e9gnan a dum\u00e9nega da Zena e d'i milaneizi che han cat\u00f3u de c\u00e6 inti anni pas\u00e6.\nCult\u00fca.\nA litteat\u00fca storica in vernaculu a l'\u00e8 as\u00e8 ricca inti anni a cavallu tra a fin d'u XIX e l'inprin\u00e7ippiu d'u secolo XX. Ripurtemmu chi - int'a graf\u00eca urigin\u00e4le - \"Meodinn-a\" (inspir\u00e0 da 'na puex\u00eca d'u Goethe) de Domenego Silvio Volta, l'aut\u00f9 da \"Comm\u00e9dia \u00c7elasca\" asc\u00ec, poema \u00e9pico in d'e quart\u00ecne, dedic\u00f3u a-e s\u00f6 gente e a-u s\u00f6 paize nat\u00eco. \nF\u00e8ste e f\u00eae.\nO santu patr\u00f9n de \u00c7elle u l'\u00e8 San Mich\u00ea Arc\u00e0ngiou ch'u se festeza a-i 29 setenbre cu'a processi\u00f4n d'e Cazasse cu'e casce che se treuvan inte l'\u00e2t\u00f3iu omonimu, vix\u00ecn a-a paruchi\u00e4le.\nCumunica\u00e7iu\u00ecn.\nStradde.\n\u00c7elle a se tr\u00f6va insc'\u00e4 Stradda Stat\u00e4le n\u00b0 1 Aurelia ch'a culega cun D'\u00e4to d'Arbisseua a punente e cun V\u00e4ze a levante. A se p\u00f6 razzunze asc\u00ec da l'autustradda A10, sciurtindu a-u s\u00f6 casellu.\nF\u00earuvia.\nA \u00c7elle a gh'\u00e8 na sta\u00e7i\u00f9n f\u00earuviaria insc'\u00e4 li\u011dn\u0302a Zena-Vintimiggia.\nAministra\u00e7i\u00f9n.\nBinelaggi.\n\u00c7elle a l'\u00e8 binell\u00e4 cun:"}
{"id": "2189", "revid": "12552", "url": "https://lij.wikipedia.org/wiki?curid=2189", "title": "Cixan", "text": "Cixan (\"Cisano Sul Neva\" in italian, \"Cisan\" in urme\u00e0scu) u l'\u00e8 un cum\u00fcn da Lig\u00fcia, inta pruvinsa de Savuna cun 'na pupulasi\u00f9n de 2 106 abitanti (au 2019).\nGeugraf\u00eca.\nCixan u se tr\u00f6va inta bassa val\u00e0 du Neva, urient\u00e0u a ovest rispettu aa ci\u00e0na de Arbenga, tantu che u s\u00f2 terit\u00f4iu u se cunfurma cumme culin\u00e0re, delimit\u00e0u dau Pissu Ce(r)\u00e9sa a nord e da a C\u00f2lla de Cix\u00e0n a sud. \nParticul\u00e0re a l'\u00e8 a pusisi\u00f9n de Cunsc\u00e8nte, cun u burgu au de l\u00e0 du N\u00e9va, bagn\u00e0u asc\u00ec dau Pennavaire. Qu\u00e9st'\u00fcrtimu s-ci\u00fcmme u se c\u00e0ccia intu N\u00e9va in lucalit\u00e0i Martinettu, doppu av\u00ea percursu tostu 20 chilommetri, a part\u00ec da a C\u00f2lla de Crava\u00fcna. A frasi\u00f9n de S\u00e8nexi a se tr\u00f6va poi in t'ina val\u00e0 minure, cun 'na pusisi\u00f9n later\u00e0le rispettu a quella du burgu de Cixan, l'\u00e8 p\u00e9 questu ci\u00fc leg\u00e0 a Bast\u00eca (frasiun d'Arbenga) e Arnascu. U pa\u00ecse, cun e frasi\u00f9i u tucca i 12,27 km\u00b2.\nFrasi\u00f9i.\nE quattru frasi\u00f9i de Cixan sun (in urdine de grandessa):\n\u2022 Cunsc\u00e8nte\n\u2022 S\u00e8nexi\n\u2022 Ci\u00e0n Boschi\n\u2022 Martinettu\nCunf\u00ecn.\nU cum\u00fcn u cunfina au nord S\u00fcccaellu, a nord-est cun Barest\u00ecn, a est cun U Sej\u00e2, a sud est cun Arbenga, e a ovest cun Arn\u00e0scu.\nStoia.\nE primme testimuni\u00e0nse du burgu e risali\u00e9van au periudu bizantin e lungubardu, quande a z\u00f2na a vegn\u00ecva ciam\u00e2 \"fundus Caesiani\", asc\u00ec se inte 'na pusisi\u00f9n diferente rispettu a qu\u00e9lla d'anc\u00f6i. U pa\u00ecse udiernu u vegne mensciun\u00e0u sulu doppu, intu 1258, p\u00e9 via de 'n \u00e0ttu nutar\u00ecle.\nDa nut\u00e0, pe\u00f2 che a furtificasi\u00f9n du sentru a l'\u00e8 avegn\u00fca sulu d\u00f2ppu, intu 1274, grassie a l'\u00f2pea de restrutt\u00fcasi\u00f9n attu\u00e2 daa cum\u00fcna de Arbenga, ch'a l'axeva acquist\u00e0u l'abit\u00e0u daa fam\u00eca di marchexi Claves\u00e0na (anc\u00f9 primma u l'\u00e9a inti pusedim\u00e8nti de Bunifassiu du V\u00e0stu).\nI trav\u00e0i de restauru i d\u00fcan cusc\u00ec qu\u00e2xi quatorze \u00e0nni, fin au 1288, andandu a inglub\u00e0 asc\u00ec i teren de l'abassia de Ler\u00ecn, i st\u00e9ssi fr\u00e0tti chi i g'axevan a prupiet\u00e0i da Gain\u00e2a. \nA strateg\u00eca arbenganese a nu l'\u00e9a p\u00e9 n\u00ecnte abrettiu, difatti du stessu periudu e vegnan asc\u00ec cre\u00e0e e \"ville n\u00f6ve \" de P\u00fbi (frasi\u00f9n de Utu\u00ea) e de Villan\u00f6va, cun 'n sc\u00f2ppu de difesa dae incursci\u00f9i esterne.\nAturnu au Trexentu i vegnen rinfurs\u00e0e e m\u00fcaje de difesa, grassie asc\u00ec a l'\u00f2pea du pr\u00e8ve Serafin Mign\u00e0n. Intantu, z\u00e0 da u XIII seculu cun l'inseim\u00e9ntu de Arbenga inta sf\u00e9a de influensa Zenese asc\u00ec Cix\u00e0n u passa sutta u duminiu rep\u00fcbbric\u00e0n. \nD\u00fcante qu\u00e9sta duminasi\u00f9n, suviat\u00fcttu intu XVIII seculu, u terit\u00f4iu cum\u00fcn\u00e0le u vegn\u00ecva aministr\u00e0u da dui cunsuli e sei ret\u00f9i, chi i vegn\u00ecvan selessiun\u00e0i in b\u00e0ze au censu e lig\u00e0i au quart\u00ea arbenganese de Turl\u00e0. \nInte qu\u00e9sti periudi pe\u00f2 a stabilit\u00e0i du burgu a vegne a m\u00e9nu, pe via de ci\u00fc invaxi\u00f9i esterne, daprimma intu 1672 cu-a riv\u00f4ta cuntru i Savoia, ch'i tentavan de anette a val\u00e0 du N\u00e9va au s\u00f2 duc\u00e0u (intu stessu \u00e0nnu a gh'\u00e9a st\u00e2 l'inundasi\u00f9n du N\u00e9va, ch'a l'ax\u00e9va cuncursu au parsiale derucam\u00e8ntu de m\u00fcaje de s\u00ecnta), e p\u00f2i intu 1746 cun l'asediu de truppe \"austru-piemuntexi\", lig\u00e0u a a gu\u00e8ra de sucesi\u00f9n austriaca. \nCun a ca\u00fctta da Rep\u00fcbbrica de Zena, duv\u00fca a l'arivu de e truppe de Napuleun Bunaparte, ch'i ucup\u00e9(r)an a z\u00f2na z\u00e0 a part\u00ec da a battaja de L\u00f6a, u vegne custitu\u00ecu p\u00e9 a primma 'otta u cum\u00fcn indipendente da Arbenga.\n'Stu chi u l'\u00e9a st\u00e0u suttumessu ducca a part\u00ec dau 1797 aa Rep\u00fcbbrica Lig\u00fce, dau 1805 anessa a l'Imp\u00e9u Fransese. \nD\u00fcante a duminasi\u00f9n fransese a frasi\u00f9n de Cunsc\u00e8nte a se dividde da Cix\u00e0n, pi\u00e0ndu u numme de Castrelibb\u00e9u (Castel Libero), divix\u00f9n poi argin\u00e0 agregandu a lucalit\u00e0i a S\u00fcccaellu intu 1802. Intu st\u00e9ssu annu u cum\u00fcn u p\u00e0ssa dau cant\u00f9n de Arbenga (Giurisdisi\u00f9n da Senta) a a Giurisdisi\u00f9n di U\u00eevi, cun capit\u00e0le In\u00e9ja.\nA part\u00ec dau 1814, \u00e0nnu da Restaurasi\u00f9n du Cungressu de Vienna, u cum\u00fcn u \u00e9ntra a f\u00e0 p\u00e0rte du Regnu de Sardegna, cg'u p\u00eca u numme de Regnu d'Italia cun l'unificasi\u00f9n e, doppu a Segunda Gu\u00e8ra Mundi\u00e0, da Rep\u00fcbbrica Itali\u00e0na.\nE \u00fcrtime mudifiche a livellu terituri\u00e0le i l'avegnen du 1929, inglub\u00e0ndu u cum\u00fcn indipendente de Senexi e scurpu\u00e0ndu da S\u00fcccaellu a frasi\u00f9n de Cunsc\u00e8nte, a 127 \u00e0nni da a pruclamasiun de Castrelibb\u00e9u. A frasi\u00f9n de Martinettu a resta div\u00ecsa cun u st\u00e9ssu cum\u00fcn cunfinante. Fra u 1973 e f\u00ecn au 31 dixembre 2008 u l'ha f\u00e0u p\u00e0rte da Cumunit\u00e0i muntana Ingauna, poi divegn\u00fca \"du Punente Savunese\" fin au 2011, \u00e0nnu da s\u00f2 supresci\u00f9n.\nAbit\u00e0nti.\nEvulusi\u00f9n demugrafica.\nA questi d\u00e0tti u l'\u00e8 puscibile azunze \u00e0tri d\u00e0tti stoici, presedenti a l'Italia \u00fcnia, difatti u se s\u00e0 che intu 1635 i abit\u00e0nti du burgu i l'\u00e9an 400, mentre intu 1786 i rexidenti i l'\u00e9an munt\u00e0i a 502, cumme cunferm\u00e0u dai censimenti da Rep\u00fcbbrica Lig\u00fce.\nMinu\u00e0nse Fur\u00e8ste.\nDandu am\u00e9ntu ai datti de l'Istat au 31 dixembre du 2017, i sitad\u00ecn furesti rexidenti in Cixan i s\u00f9n 230.\nCugn\u00f2mmi ci\u00fc difuzi.\nI d\u00e9xe cugn\u00f2mmi ci\u00fc difuzi intu cum\u00fcn i sun: Vignola, Ferraris, Boccone, Montina, Rossi, Rubado, Salvatico, Siccardi, Andreis e Basso.\nP\u00f2sti de interesse.\nArchitet\u00fce religuse.\n\u2022 G\u00eaxa da parocchia de Santa Ma\u00eca Maddalena, intu burgu. A s\u00f2 elevasi\u00f9n a parocchia a se(r)eva avegn\u00fca intu 1582, and\u00e0ndu a sustitu\u00ec a g\u00eaxa de San Calocciu (o Calogeu). Prubabiblmente ina g\u00eaxa dedic\u00e0 aa s\u00e0nta a l'existeva z\u00e0 in epuca medievale, mentre a strut\u00fca udierna a se(r)eva cuntempuranea au XVII seculu.\n\u2022 Uat\u00f4iu de San Bertum\u00ea intu burgu, de ant\u00ecga custrusi\u00f9n, prubabilmente intu mediuevu u rapresentava u centru religiusu du burgu.\n\u2022 G\u00e9xa de San Calocciu, in stile rumanicu, a se tr\u00f6va inte vixinanse du semit\u00e9iu luc\u00e2le, segundu a tradisiun custruia dai fratti benedet\u00ecn chi i vegn\u00ecvan daa Gain\u00e2a intu XI seculu. Se pensa che inissialmente a l'axeva a funsiun de uspe\u00e2 e ricov\u00e9u.\nFrasi\u00f9i.\nS\u00e8nexi e Cunscente i custituiscen dui parocchie distinte, chi dunca se p\u00f2 vegghe:\n\u2022 G\u00eaxa de San Nic\u00f2la, a l'\u00e8 a paruchiale de Senexi, da l'aspettu impunente, ma a l'internu mudesta, cun u campan\u00ecn ch'u domina u paesaggiu du pa\u00ecse.\n\u2022 G\u00eaxa de San Lisciandru, dedic\u00e0 au p\u00e0ppa Lisciandru I, a se tr\u00f6va intu burgu de Cunsc\u00e8nte, a l'\u00e9a st\u00e2 f\u00e2 edific\u00e0 intu 1600, e a l'\u00e8 st\u00e2 da quellu mumentu lig\u00e0 au cast\u00e9llu de Cunscente. Chi a l'\u00e9a cunserv\u00e2 ina t\u00e9la rafig\u00fcante Santa Cata\u00ecna de Lisciandria, du pit\u00f9 Guiddu R\u00e9ni, au espusta au Museu Diuces\u00e0n a Arbenga.\nArchite\u00fce siv\u00ecli.\n\u2022 T\u00f9re s\u00ecvica du rel\u00f6ju, custru\u00eca a part\u00ec da 'n veju campan\u00ecn goticu inglub\u00e0u inte m\u00fcaje de sinta, u se tr\u00f6va de rimpettu aa g\u00eaxa paruchi\u00e0le.\n\u2022 Palassu Gollo, a l'\u00e8 a veja sede du cum\u00fcn, se tr\u00f6va inta ci\u00e0ssa du paise (ciassa Gollo), au mumentu u l'\u00e8 duve\u00e0u cumme sala de espusisi\u00f9n p\u00e9 mustre, rapresentasi\u00f9i teatrali, ma asc\u00ec p\u00e9 eventi, l'\u00e8 st\u00e0u fra l'\u00e0tru restaur\u00e0u de resente (fra u 2007 e u 2013).\n\u2022 Stadiu de Cunscente: duve\u00e0u pe e part\u00ece de bal\u00f9n de e squaddre arbenganexi, ma asc\u00ec p\u00e9 a n\u00f6va squaddra lucale.\nCast\u00e9lli.\nA Cunsc\u00e8nte u se tr\u00f6va in castellu medievale, ch'u suvrasta a parte ci\u00fc antiga du burgu, ciam\u00e2 \"U Gumbu\". U l'\u00e9a st\u00e0u edific\u00e0u daa fam\u00eca arbenganese di Costa, a part\u00ec dau XVI seculu, in sce a b\u00e0ze de 'na custrusi\u00f9n presedente, duv\u00fca aa fam\u00eca di Clavesana, chi i aministravan a z\u00f2na grassie a a fam\u00eca di Cepollini, z\u00e0 infeud\u00e0i a \u00c0utu. A mutivasi\u00f9n da creasi\u00f9n du n\u00f6vu castellu a l'\u00e8 lig\u00e2 aa strategia de difesa mediev\u00e2le, in moddu da av\u00ea ci\u00fc avamposti inte t\u00fctta a val\u00e0, da azunze a qu\u00e9lli de S\u00fcccaellu e Castreveju. Da strut\u00fca uigin\u00e0ia e nu r\u00e9stan tante tracce, l'\u00e8 pe\u00f2 seg\u00fcamente ricunducibile a 'sta ch\u00ec a t\u00f9re pe \"Paraz\u00f9\", a parte ci\u00fc antiga de l'udiernu cast\u00e9llu.\nInta lucalit\u00e0i se ponen cumunque anc\u00f9 vegghe e tr\u00e0cce de m\u00fcaje peimetr\u00e2li, d\u00ecte \"caserme\". Questa custrusiun a v\u00e0 a respej\u00e0 l'impurtansa da fam\u00eca Costa, survat\u00fcttu cun Utaviu Costa, c'ha r\u00ecva a cumisciun\u00e0 'n dipintu a Caravaggiu, rafig\u00fcante San Giuanni Bat\u00ecsta e 'na 'otta cunserv\u00e0u inte l'uat\u00f2iu.\nEcunum\u00eca.\nStuicam\u00e8nte l'ecunumia du pa\u00ecse a l'\u00e8 carateris\u00e0 da 'n impurtante prudusi\u00f9n agricula e u\u00ecvicula (u l'\u00e8 p\u00e9 questu che u nucleu de Cunsc\u00e8nte u l'\u00e8 ciam\u00e0u \"U Gumbu\") ma z\u00e0 intu mediuevu u l'\u00e9a at\u00ecvu u sc\u00e0ngiu cun i pa\u00ecsi de l'\u00c2ta Lig\u00fcia, Garesce survat\u00fcttu, lig\u00e0u da sempre a a z\u00f2na ing\u00e0una, ch'u furniva, in sc\u00e0ngiu de l'\u00f6iu, castagne e see\u00e0li. Anc\u00f9 a\u00f9 l'agricult\u00fca a l'\u00e8 trainante, ma a asc\u00ec u turismu u l'\u00e8 in crescita, cun cum\u00fcnit\u00e0i de scalat\u00f9i chi i vegnen a frequent\u00e0 e v\u00e0lli du bac\u00ecn du N\u00e9va (asc\u00ec ducca qu\u00e9lla du Pennavaire) p\u00e9 f\u00e0 sport a l'\u00e0ia av\u00e8rta ma asc\u00ec p\u00e9 vixit\u00e0 'sti pa\u00ecsi.\nCult\u00fca.\nDialettu cixanese.\nU dialettu parl\u00e0u in Cixan u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u se semeja p\u00e9 cadensa a qu\u00e9llu de S\u00fcccaellu.\nC\u00fcxina.\nDiferenti e sun e pietanse da tradisi\u00f9n lig\u00fce che se p\u00f2nan tast\u00e0 intu burgu, fra t\u00fctte u cun\u00ecu, u zemin de c\u00eaxi, o asc\u00ec e seppie in zemin, chi prepa\u00e0e dau 1500.\nIstrusi\u00f9n.\nCixan u g'ha in propiu scistemma de sc\u00f6e, da l'\u00e0silu ae element\u00e0ri, che e servan gran parte da val\u00e0 (assemme a quelle de S\u00fcccaellu), i istit\u00fcti \u201cAnna Maria Bottero\u201d (a mat\u00e8rna) e \u201cGuido Comanedi\u201d (element\u00e0ri), custru\u00ece du 2003 e sun st\u00e0e dau 2013 acurpae asemme a quelle de Leca e S\u00fcccaellu inte l'istit\u00fcu cumprensc\u00ecvu du Sej\u00e2. Dau 2017 questu u l'\u00e8 cunfluiu inte quellu arbenganese (IC Arbenga D\u00f9i).\nFeste e f\u00e9e.\nE prinsip\u00e0li feste e s\u00e0gre intu paise e sun urganis\u00e0e da a Pro Loco, fra qu\u00e9ste e se vegghen:\n\u2022 Festa de Santa Ma\u00eca Maddalena, a l'\u00e8 a festa patrun\u00e0le du pa\u00ecse, a se tegne t\u00fctti i \u00e0nni ai 29 de l\u00fcju, aa selebrasi\u00f9n relig\u00f9sa a se zunze a s\u00e0gra cun i pi\u00e0tti tipici da tradisi\u00f9n lig\u00fce.\n\u2022Festa de San Giuvanni, a l'\u00e8 a festa patrun\u00e0le de Cunsc\u00e8nte, a se tegne aturnu ai 22 de z\u00fcgnu, inta ci\u00e0ssa du burgu. A 'cumpagn\u00e0 a festa religiusa a gh'\u00e8 a prucesci\u00f9n di cristi da lucale cunfraternita, u \"fal\u00f2\" (tipica selebrasi\u00f9n scimile au Cunf\u00f6gu zenese o priese) e a sagra cun a c\u00fcxina luc\u00e0le.\n\u2022 Mezz'austu in Cixan: a se tegne inta setem\u00e0na de feragustu, intu sentru stoicu de Cix\u00e0n, cun m\u00fcxica dau v\u00ecvu, r\u00f2ba da mangi\u00e0, mercat\u00ecn, z\u00f6ghi p\u00e9i fi\u00f6i e mustre intu palassu Gollo, a se tegne dau 1988.\n\u2022 Sagra de Castagne e du v\u00ecn nuvellu, a nuvembre, cun e rust\u00ece, a m\u00fcxica e a cursa p\u00e9i ca\u00fcggi du burgu.\n\u2022 Castagn\u00e2 de S\u00e8nexi: a se tegne t\u00fctti i \u00e0nni intu sentru da frasi\u00f9n e a l'\u00e8 carateris\u00e0 dae rust\u00ece, prep\u00e0ae in sci\u00fc mum\u00e9ntu, ma asc\u00ec da \u00e0tri piatti luc\u00e0li, cumme i \"taja\u00ecn\" (o \"taggia\u00ecn\", quelli che in zenese se ciamm\u00e0n \"pic\u00e0gge\"), i gn\u00f2cchi e \"ravi\u00f6i\".\n\u2022 Prucesci\u00f9n de San Nicol\u00f2, se tegne a S\u00e8nexi intu mese de dixembre, cun a partecipasi\u00f9n de cunfraternite du p\u00f2stu.\n\u2022 Sagra du sc\u00fcr\u00f2ttu: a se tegne intu periudu de carlev\u00e2, cun u fal\u00f2 in vista de Pasqua e cun a prepaasi\u00f9n de questu d\u00f9se tradisiun\u00e0le (italianisabile in \"bugie\").\nVie de Cum\u00fcnicasi\u00f9n.\nCix\u00e0n u l'\u00e8 fasilmente razunzibile da Arbenga e da Garesce cun a Stradda Statale 582 da C\u00f2lla de San Benardu. U paise se tr\u00f6va asc\u00ec vix\u00ecn a u caz\u00e8llu autustradale de Arbenga (intu terit\u00f2iu de Leca), ma asc\u00ec a a l'Aurelia Bis (SS1 Bis, intu trattu c'u culega Arbenga a A\u00e0sce). In \u00e0tru culegamentu vi\u00e0riu a l'\u00e8 a SP3, p\u00e9 e frasi\u00f9i arbenganexi de Salea e Campugexa. U l'\u00e8 poi culeg\u00e0 cun a val\u00e0 du Pennavaire grassie a a SP14. A frasi\u00f9n de S\u00e8nexi e qu\u00e9lla de Cunsc\u00e8nte sun culeg\u00e0e grassie a a \"stradda da Utra\". S\u00e8nexi l'\u00e8 asc\u00ec fasilmente razunzibile da Bast\u00eca, anche se a str\u00e0dda a presenta de prublematiche."}
{"id": "2190", "revid": "1211", "url": "https://lij.wikipedia.org/wiki?curid=2190", "title": "Giusvala", "text": "Giusvala (pr. Gi\u00fcsvala) o l'\u00e8 un com\u00f9n inta Provinsa de Sann-a"}
{"id": "2191", "revid": "6882", "url": "https://lij.wikipedia.org/wiki?curid=2191", "title": "A Ciana", "text": "A Ci\u00e2na a l'\u00e8 un com\u00f9n inta Provinsa de Sann-a."}
{"id": "2192", "revid": "12552", "url": "https://lij.wikipedia.org/wiki?curid=2192", "title": "U T\u00fb", "text": "U T\u00fb (\"O T\u00f4\" in zeneze, \"Tovo San Giacomo\" in italian) u l'\u00e9 'n cum\u00fcnn inta Pruvinsa de Sav\u00f9na, ch'u g'ha 2.561 abitanti (a-i 30 de z\u00fcgnu du 2019)."}
{"id": "2193", "revid": "10132", "url": "https://lij.wikipedia.org/wiki?curid=2193", "title": "Vessi", "text": "Vessi o s'atr\u00eauva inta Provinsa de Sann-a e o g'\u00e0 809 abitanti."}
{"id": "2194", "revid": "12552", "url": "https://lij.wikipedia.org/wiki?curid=2194", "title": "Villan\u00f6va", "text": "Villan\u00f6va (scr\u00ecta asc\u00ec \"Vilan\u00f6va\" o \"Villaneuva\", d\u00ecta asc\u00ec \"Villan\u00f6va d'Arbenga\", in italian \"Villanova d'Albenga\", \"Vilan\u0153va\" o \"Villan\u00f6va\" in urme\u00e0scu) u l'\u00e8 in cum\u00fcn inta Pruvinsa de Savuna.\nGeugraf\u00eca.\nU terit\u00f2iu cum\u00fcn\u00e0le de Villan\u00f6va u se tr\u00f6va inte l'entrut\u00e8ra arbenganese, ai limiti de punente da ci\u00e0na de Arbenga. U burgu u nasce inta b\u00e0ssa val\u00e0 de l'Ar\u00f2scia, pocu primma che in te stu chi u se ghe c\u00e0cce u turente Lerun. E muntagne che sircundan u cum\u00fcn e sun prinsipalm\u00e8nte de cul\u00e9tte o di p\u00f6zzi, cumme a Punta Gazzul\u00ecn (224 m), ai cunf\u00ecn cun Utu\u00ea, u Munte Pagliassa (480 m), c'u se tr\u00f6va versu And\u00f6a, e u P\u00f6zzu Barb\u00e9(r)a (276 m), versu Bast\u00eca d'Arbenga.\nFrasi\u00f9i.\nDandu am\u00e9ntu au cum\u00fcne de Vilan\u00f6va ghe sun tr\u00e9i frasi\u00f9i: Bussu(r)\u00e9u, L\u00ecgu e Marta. A ste chi u v\u00e0 azuntu u gruppu de ca' de Cu\u00e0scu, ricunusci\u00fcu cumme lucalit\u00e0i.\n\u2022 Bussu(r)\u00e9u: u l'\u00e8 ina frasi\u00f9n c' a se tr\u00f6va in sce a stradda che cul\u00e9ga a z\u00f2na de Villan\u00f6va a C\u00e0xu de A(r)\u00e0sce, ad in art\u00e9ssa de 59 m s.l.m., u burgu u l'\u00e8 nasci\u00fcu in epuca tardu mediev\u00e0le, a dif\u00e9za da z\u00f2na circustante.\n\u2022 L\u00ecgu: a l'\u00e8 ina frasi\u00f9n ai cunf\u00ecn cun Marm\u00f6 de Casan\u00f6va, fund\u00e0 antigam\u00e8nte (at\u00f9rnu au XII seculu) cun u numme lat\u00ecm de Castrum Lii.\n\u2022 Marta: u l'\u00e8 in pic\u00ecn burgu r\u00fc(r)\u00e0le che u se tr\u00f6va in sce ina cul\u00e9tta c'a suvrasta Villan\u00f6va, quaxi ai cunf\u00ecn cun Garlenda. U nucleu ci\u00fc ant\u00ecgu da frasi\u00f9n u sai\u00e9va rizal\u00e8nte a l'\u00e0nnu 1153.\n\u2022 Cu\u00e0scu: u l'\u00e8 in gr\u00f9ppu de ca' sp\u00e0rsu che u se tr\u00f6va inta zona da Str\u00e0dda Pruvins\u00e0le 453, div\u00ecsu in d\u00f9i burg\u00e0e, Cu\u00e0scu de Surva e Cu\u00e0scu de Sutta.\nCunf\u00ecn.\nU terit\u00f2iu cum\u00fcn\u00e0le de Villan\u00f6va u cunfina cun Arbenga a nord e a levante, A(r)\u00e0sce a sud e a lev\u00e0nte, cun asc\u00ec a meridi\u00f9n And\u00f6a. A punente i ghe sun asc\u00ec Utu\u00ea, Casan\u00f6va e Garlenda.\nStoia.\nE prime testimunianse che i ne cuntan de in insediamentu inta z\u00f2na de l'udierna Villan\u00f6va sun da riscuntr\u00e0 intu mediuevu, quande l'\u00e0ia a vegne mensci\u00f9na sutta ai dumini du munast\u00e9 de San Martin de l'\u00ccsua Gain\u00e0a. U burgu pe\u00f2 u l'\u00e8 sucesc\u00ecvu a stu duminiu chi, difatti Villan\u00f6va a vegne custitu\u00eca ufisialmente inte l'\u00e0nnu 1250, pe opera du lib\u00e9u cum\u00fcn de Arbenga, che intu stessu periudu, fin au 1288 u fundi\u00e0 asc\u00ec atre due \"ville n\u00f6ve\", curispundenti a P\u00fbi, anc\u00f6i frasi\u00f9n de Utu\u00ea e Cixan, inta val\u00e0 du N\u00e9va.\nA mutivasi\u00f9n de anda a custru\u00ec sti n\u00f6vi burghi furtific\u00e0i a fa parte de ina strateg\u00eca attu\u00e0 dai arbenganesi, in moddu da evit\u00e0 a ca\u00e0 inta ci\u00e0na da parte di marchesi de Clavesana, z\u00e0 scign\u00f9i de gran parte di feudi de l'entrut\u00e8ra, cumme quellu de Utu\u00ea. A vegne cusc\u00ec favu\u00eca l'emigrasi\u00f9n dae camp\u00e0gne versu u n\u00f6vu sentru furtific\u00e0u. U pa\u00ecse u vegne dunca suttup\u00f2stu, asseme ai vari insediamenti ci\u00fc pic\u00ecn li vix\u00ecn ae l\u00e9zzi de Arbenga, furm\u00e0ndu in \u00fcnica entit\u00e0i aministrat\u00ecva.\nNunustante l'impunente dif\u00e9za, d\u00e0a dai m\u00fcai aturnu ae ca' du burgu, Villan\u00f6va a sub\u00ecsce ci\u00fc de in incursci\u00f9n intu s\u00f2 terit\u00f2iu, prinsipalmente caus\u00e0e dai marchesi vix\u00ecn, e ai in\u00ecssi du XV seculu dai scign\u00f9i de Caiss\u00e0n. Nu manca poi l'incursci\u00f9n di zenesi, cun survat\u00fcttu a fam\u00eca di Sp\u00ecnua, chi i tent\u00e0van de aluntan\u00e0 u pa\u00ecse da a sf\u00e9a de influensa ing\u00e0una.\nU tentat\u00ecvu u nu sci\u00f2rte e dunca i villanuv\u00e9si i restan favurevuli a Arbenga, cunfluendu poi inta Rep\u00fcbbrica de Zena, rimanendu fedele a l'istitusi\u00f9n asc\u00ec d\u00fcante e gu\u00e8re cuntru i Savoia intu XVII seculu. A resta dunca in m\u00e0n rep\u00fcbbric\u00e0na fin a l'ar\u00ecvu de Napuleun e di fransesi, a part\u00ec dau 1797. U pa\u00ecse u vegne dunca inglub\u00e0u inta Rep\u00fcbbrica Lig\u00fce. Sutta a n\u00f6va duminasi\u00f9n fransese u se trasfurma dunca in te in cum\u00fcn indipendente da l'istitusi\u00f9n arbenganese intu 1805, faxente sempre parte da circuscrisi\u00f9n luc\u00e0le. Cun a restaurasi\u00f9n du 1815 u passa sutta i pusedimenti du Regnu de Sardegna, divegn\u00fcu poi Regnu d'Italia dau 1861, inse\u00ecu intu sircund\u00e0iu de Arbenga, poi cunflu\u00ecu inta pruvinsa de Savuna, intu 1946 trasfurm\u00e0u inta n\u00f6va Rep\u00fcbbrica Italiana.\nCun u decretu du 1863 u p\u00eca u numme ufisi\u00e0le de Villan\u00f6va d'Arbenga, l\u00e9 and\u00e0la a distingue da \u00e0tri pa\u00ecsi cun a st\u00e9ssa denuminasi\u00f9. Fra u 1973 e f\u00ecn au 31 dixembre 2008 u l'ha f\u00e0u p\u00e0rte da Cumunit\u00e0i muntana Ingauna, poi divegn\u00fca \"du Punente Savunese\" fin au 2011, \u00e0nnu da s\u00f2a supresci\u00f9n.\nAbit\u00e0nti.\nMinu\u00e0nse fureste.\nDandu am\u00e8ntu ai d\u00e0tti de l'Istat ai 31 de dixembre du 2017, i sitad\u00ecn fur\u00e8sti a a Villan\u00f6va d'Arbenga i sun 182.\nP\u00f2sti de interesse.\nArchitet\u00fce religuse.\nU cum\u00fcn de Villan\u00f6va d'Arbenga u fa eclesiasticam\u00e8nte da diocexi de Arbenga-Impeia, chi dunca e ghe s\u00f9n dui diferenti parocchie: quella de San St\u00e9va (Villan\u00f6va) e quella de San Ben\u00e0rdu (p\u00e9 a frasi\u00f9n de Ligu).\nG\u00e9xe du sentru de Vilan\u00f6va.\n\u2022 G\u00e9xa da Parocchia de Santa Cate\u00ecna de Lisciandria, a se tr\u00f6va intu burgu de Villan\u00f6va, da a strut\u00fca a ina sula nav\u00e0 a cunserva tr\u00e9i p\u00e0e d'at\u00e0 che e rafig\u00fcan a Trinit\u00e0i intu mezzu fra a Madonna e i Santi, a Madonna Regina cun aturnu i s\u00e0nti e a Mad\u00f2nna du Carmine, t\u00fctte e tr\u00e9i prubabilmente dat\u00e0e du XVIII seculu. A cunserva asc\u00ec ina s\u00e9ie de pit\u00fce a frescu rizal\u00e8nti au 1632.\n\u2022 Uat\u00f2iu de San Givanni Bat\u00ecsta, l'edif\u00ecssiu u se tr\u00f6va intu burgu de Villan\u00f6va, sede da cunfraternita cun u meximu numme. U cunserva asc\u00ec ina s\u00e9ie de afreschi due de ste chi (a Teu\u00eca di Santi e a Madonna cun u Bamb\u00ecn) databili au XIV seculu, mentre l'\u00e0tru, rafig\u00fcante a Pasci\u00f9n de Cristu a saieva st\u00e0 dipinta intu XV seculu. Drentu i se p\u00f2nan vegghe asc\u00ec e cr\u00f9xi duve\u00e0e inte prucesci\u00f9i intu pa\u00ecse, cun asc\u00ec ina stattua pregi\u00e0 du 1834.\n\u2022 G\u00e9xa de San Steva, a se tr\u00f6va inte vixin\u00e0nse du luc\u00e0le semit\u00e9iu, a l'\u00e8 una de ci\u00fc ant\u00ecghe g\u00e9xe du cum\u00fcn, rizalente au XII seculu, anche se a prezenta ci\u00fc riman\u00e9zzamenti sucesc\u00ecvi, cumme asc\u00ec a t\u00f9re du campan\u00ec, che a g'ha ci\u00fc avert\u00fce a bifura, dat\u00e0e du XIII seculu.\n\u2022 Gex\u00e9tta de Santa Ma\u00eca Re\u00f9nda o du Suc\u00f9rsu, a se tr\u00f6va in Via Rumma, pocu de f\u00f6a dau pa\u00ecse, in sce a str\u00e0dda p\u00e9 l'Ae(r)iup\u00f2rtu, a l'\u00e8 ina capeletta de st\u00ecle rinascimentale, cun u campan\u00ec da a grossa ci\u00e0nta quadr\u00e0. A cianta de b\u00e0ze da cap\u00e9leta a l'\u00e8 reunda, cun in diametru de 10,40 metri.\n\u2022 Santu\u00e0iu da Scign\u00f9a de Grassie, a l'\u00e8 ina gex\u00e9tta edific\u00e0 in st\u00ecle baoccu. Drentu u se ghe tr\u00f6va ina statua da Madonna, du scult\u00f9 zenese Barab\u00ecn, cun asc\u00ec de impurtanti pit\u00fca a frescu.\nG\u00e9xe de frasi\u00f9i.\nL\u00ecgu.\n\u2022 G\u00e9xa da Parochia de San Benardu, a se tr\u00f6va a L\u00ecgu, inta ci\u00e0ssa intu sentru du pa\u00ecse, cun in \u00e0tu campan\u00ec c'u domina a z\u00f2na.\n\u2022 Uat\u00f2iu de San Giuvanni Bast\u00ecsta, in f\u00e0ccia aa g\u00e9xa da frasi\u00f9n, sede da cunfraternita luc\u00e0le, u cunserva au s\u00f2 internu ina s\u00e9ie de cartelammi, ina s\u00e9ie de rapresentasi\u00f9n religi\u00f9se scenugrafiche, esposte asc\u00ec resentemente a Zena, intu pal\u00e0ssu Duc\u00e0le.\nBussu(r)\u00e9u.\n\u2022 G\u00e9xa da Sunta, a se tr\u00f6va intu sentru da burg\u00e0 de Bussu\u00e9u, edific\u00e0 intu XVII seculu. A cunserva a c\u00e0ssa de prucesci\u00f9n da Madonna Sunta, duve\u00e0 p\u00e9 e feste religi\u00f9se inta frasi\u00f9n.\nM\u00e0rta.\n\u2022 G\u00e9xa dedic\u00e0 a Santa Marta: a se tr\u00f6va in pusisi\u00f9n ci\u00fc \u00e0ta rispettu aa ae \u00e0tri abitasi\u00f9i du pa\u00ecse, de st\u00ecle baoccu, cun u campan\u00ec che u svetta inte sta parte de val\u00e0.\nCu\u00e0scu.\n\u2022 Uat\u00f2iu de San Marcu: u se tr\u00f6va a Cu\u00e0scu de Sutta, de strut\u00fca g\u00f2tica, mensciun\u00e0u z\u00e0 intu 1856, affresc\u00e0 in periudu mediev\u00e0le dai Gu\u00eedu da R\u00e0nsu.\nArchitet\u00fce milit\u00e0ri.\nU Cast\u00e9llu de L\u00ecgu.\nIsul\u00e0u rispettu au pa\u00ecse de L\u00ecgu i se tr\u00f6van i resti du castellu, a testimuni\u00e0nsa de l'impurtansa cuv\u00e8rta da l'abit\u00e0u, fund\u00e0u cumme \"Castrum Lii aturnu\" au XII seculu e ugettu de cunt\u00e9se fra e putense luc\u00e0li. P\u00e9 seculi a furtessa a l'\u00e9a puntu de avistam\u00e9ntu, ma asc\u00ec in riferim\u00e9ntu, perch\u00e9 culuc\u00e0 in te ina pusisi\u00f9n che a domina l'intrega val\u00e0. Inta z\u00f2na, assemme au castellu deruc\u00e0u se tr\u00f6va asc\u00ec a capeletta da Madonna da N\u00e9ve, razunzibile grassie a ina seie de sent\u00e9, versu Villan\u00f6va e Garlenda. \nE m\u00fcaie du burgu.\nU burgu, fundau intu 1250, ma termin\u00e0u sulu aturnu au 1288, u l'\u00e9a st\u00e0u edific\u00e0u dau cum\u00fcn de Arbenga, cun asc\u00ec ina lunga s\u00e9ie de sp\u00e9ze, racolte inti registri storici. Anc\u00f9 a\u00f9 se p\u00f2nan vegghe e m\u00fcaie difens\u00ecve, perfetamente cunserv\u00e0e, cun ina artessa m\u00e0scima de 7 m\u00e9tri. P\u00e9 evit\u00e0 e incursci\u00f9i intu pa\u00ecse inti tempi ant\u00ecghi l'\u00e9an duve\u00e0e e d\u00e9xe t\u00f9ri de avistamentu (t\u00fctte de ci\u00e0nta quadr\u00e0), s\u00e9i de ste chi ai quattru cantu du burgu, ci\u00fc \u00e0tre inti quattru punti cardinali. A se truv\u00e0va asc\u00ec in \u00e0tra t\u00f9re, a\u00f9 inglub\u00e0 inte l'uat\u00f2iu de San Giuvanni, dunca uiginaiam\u00e8nte ste chi e l'\u00e9an unze.\nL'\u00e0sse strad\u00e0le prinsip\u00e0le u l'\u00e8 custitu\u00ecu da Via Garibaldi, che a p\u00e0ssa atraversu dui particul\u00e0ri t\u00f9ri, che g'han a funsi\u00f9n de p\u00f2rte da sit\u00e0i. Duzze i sun i car\u00f9ggi tut\u00e0li chi i se dr\u00f6ven in m\u00f2ddu paral\u00e9lu aa str\u00e0dda prisip\u00e0le. Sentru da v\u00ectta du burgu, fin ai \u00e0nni 30, u l'\u00e9a u p\u00f9ssu mediev\u00e0le, scitu\u00e0u inta ci\u00e0ssa che a p\u00f2rta u s\u00f2 numme. E \u00fcrtime mudifiche che i sun st\u00e0e f\u00e0e au burgu e sun rizalenti au 1921, quande u vegne deliber\u00e0u da u cuns\u00ecu cum\u00fcn\u00e0le l'abatimentu de parti ci\u00fc periculanti da s\u00ecnta, p\u00e9 questi\u00f9i de seg\u00fcessa, ma asc\u00ec p\u00e9 f\u00e0 di amudernamenti p\u00e9 a sal\u00fcte p\u00fcbbrica.\nCult\u00fca.\nDialettu de Villan\u00f6va.\nU dialettu parl\u00e0u a Vilan\u00f6va u l'\u00e8 de stampu arbenganese e u fa parte du gr\u00f9ppu du Lig\u00fce sentru-ucident\u00e0le, u presenta carateristiche pe\u00f2 ci\u00fc particul\u00e0ri, riscuntrabili inte t\u00fctta a val\u00e0 de l'Aroscia e du Ler\u00f9n, lig\u00e0 stuticam\u00e8nte a Arbenga, ma asc\u00ec a a sit\u00e0i de A(r)\u00e0sce.\nEnugastrunum\u00eca.\n\u00dcna de specialit\u00e0i enugastrunomiche ci\u00fc impurtanti du pa\u00ecse a l'\u00e8 \"a ventre\", in segundu pi\u00e0ttu prepa(r)au cun u st\u00f6megu de t\u00f9nnu, f\u00e0u c\u00f6xe e poi spessi\u00e0u cun i ar\u00f2mmi da ci\u00e0na arbenganese. U se tratta de ina pietansa antiga, purt\u00e0 da chi u s'\u00e9a spust\u00e0u a travai\u00e0 in Sardegna, inte \"tunnare\", i cusc\u00ec d\u00ecti tuna(r)\u00f2lli. Presenti asc\u00ec e tipiche s\u00fcppe e turte da cux\u00ecna lig\u00fce, ci\u00fc i bax\u00ecn, scimili a quelli d'Arbenga, ma cun di g\u00fcsti diferenti. De resente difatti a l'\u00e8 st\u00e0 present\u00e0 a variet\u00e0i de bax\u00ecn ae viulette, prudusiun tipica di campi cultiv\u00e0i da z\u00f2na.\nAsuciasi\u00f9i.\n\u2022 E \"R\u00f6e d'Epuca\": a l'\u00e8 ina asuciasi\u00f9n feder\u00e0 cun u club ASI, che a se occupa prinsipalmente de veiculi st\u00f2ici a d\u00f9i e quattru r\u00f6e, nasci\u00f9a intu 1990 au a cunta in grossu gruppu de assuci\u00e0i inte t\u00fctta a Riv\u00e9a de Punente.\nIstrusi\u00f9n.\nVillan\u00f6va a g'ha in s\u00f2 scist\u00e9mma de sc\u00f6e cumpletu (da a mat\u00e8rna fin ae elementari), grassie ae qu\u00e0li u rec\u00e0mpa asc\u00ec i studenti dai \u00e0tri pa\u00ecsi vix\u00ecn, che u l'\u00e8 cumpresu inte l'istit\u00fcu cumprensc\u00ecvu de Arbenga II.\nBibliuteche.\nA Villan\u00f6va d'Arbenga u se tr\u00f6va u p\u00f2lu biblitec\u00e0(r)iu dedic\u00e0u a Nalson Mandela, a c\u00fca du cum\u00fcn e, fin au 2011, da a Lucalit\u00e0i Munt\u00e0na Ingauna, sede asc\u00ec de mustre e cuncursi, cun ina sala dedic\u00e0 asc\u00ec ai fi\u00f6i.\nFeste e f\u00e9e.\n\u2022 Prucesciun du Venardi Santu: a l'\u00e8 ina de rapresentasi\u00f9i religiuse ci\u00fc sent\u00ece intu pa\u00ecse, urganiz\u00e0 dae cunfraternite luc\u00e0li, cun a prucesci\u00f9n di cristi e asc\u00ec u curteu che u segue a c\u00e0ssa prucesciun\u00e0le da Maonna Adulur\u00e0 vest\u00eca de n\u00e9gru. Doppu de sta chi, da tradisi\u00f9n, vegne s\u00e9zu u \"fal\u00f2\", cun scopi sc\u00ecmili au cunf\u00f6gu zen\u00e9se, vegne poi prepar\u00e0u inte ca' du burgu \"a ventre\" de tunnu, de lungu acumpagn\u00e0 cun e pat\u00e0tte.\n\u2022 F\u00e8sta de sci\u00f9e \"infiorata\" de San Giuvanni:a se tegne ai 24 de z\u00fcgnu cun a decurasi\u00f9n di ca(r)uggi du burgu, f\u00e0 cun e sci\u00f9e lucali, au passaggiu de cunfraternite di cristez\u00e0nti, chi i p\u00f2rtan asc\u00ec a c\u00e0scia prucesciun\u00e0le du santu e vegnan caci\u00e0i p\u00e9 t\u00e8ra e sci\u00f9e de San Giuvanni, ciam\u00e0e asc\u00ec gin\u00e8stre.\n\u2022 Festa di Caruggi: a l'\u00e8 ina sagra de l'est\u00e0i c'a se tegne p\u00e9 i caruggi de Villan\u00f6va, d\u00fcante sta chi i se p\u00f2nan tast\u00e0 i pi\u00e0tti tipici da tradisi\u00f9n lig\u00fc(r)e, prinsipalmente quelli de l'entrut\u00e8ra.\n\u2022 Rievucasi\u00f9n st\u00f2ica: U l'\u00e8 l'eventu c'u se tegne intu burgu de Villan\u00f6va, cun a rapresentasi\u00f9n di f\u00e0tti du 1250, cun a fundasi\u00f9n du pa\u00ecse, a opera du cum\u00fcn de Arbenga, d\u00fcante sta chi u se p\u00f2 vegghe u curteu st\u00f2icu, cun ben 300 fig\u00fcanti e asc\u00ec a sfilata di cum\u00fci vix\u00ecn, t\u00fctti cun a pr\u00f2pia insegna. \n\u2022 A Muntata: a l'\u00e8 \u00fcna de celebrasi\u00f9i stoiche da sit\u00e0i, cun a culucasi\u00f9n da statu da madonna da a g\u00e9xa de San Steva au santu\u00e0iu, acumpagn\u00e0u dau curteu e dai canti religiusi.\n\u2022 Benedisi\u00f9n de Castagne:a se tegne u 25 de marsu p\u00e9 festez\u00e0 l'ar\u00ecvu da pr\u00ecmma, au p\u00f9ssu e vegnan distribu\u00ece e castagne, benedette dau pr\u00e8ve. A cumens\u00e0 sta tradisi\u00f9n i l'\u00e9an st\u00e0i i Navun, ina de fam\u00ece villanuvesi. Interutta sulu d\u00fcante a segunda gu\u00e8ra, a tradisi\u00f9n a l'\u00e8 turn\u00e0 a v\u00ecve intu 1974\n\u2022 Distribusi\u00f9n du p\u00e0n: se tegne d\u00fcante a festa de San Marcu inta frasi\u00f9n de Cuascu, se tratta de ina tradisi\u00f9n purt\u00e0 avanti dai tempi ant\u00ecgi, anche se a nu a s'\u00e8 tegn\u00fca fra i \u00e0nni '70 e '80. A deiv\u00e9ea d\u00e0e antighe rugasi\u00f9i, e benedisi\u00f9i di campi, d\u00fcante a quale e fam\u00ece da z\u00f2na e se scangi\u00e0van u p\u00e0n ae u\u00ecve da velli prud\u00f2ttu.\nVie de cum\u00fcnicasi\u00f9n.\nStradde.\nU terit\u00f2iu cum\u00fcn\u00e0le de Villan\u00f6va d'Arbenga u l'\u00e8 travers\u00e0u da a Str\u00e0dda Nasiun\u00e0le 453, che culega u cum\u00fcn cun Utu\u00ea a punente e Bastia, Leca e Arbenga versu punente. U burgu de Villan\u00f6va u l'\u00e8 culeg\u00e0u asc\u00ec cun a Stradda Pruvins\u00e0le 6, c'a p\u00f2rta versu Garlenda e Casan\u00f6va, inta val\u00e0 su Ler\u00f9n. A frasi\u00f9n de Bussu(r)\u00e9u a se tr\u00f6va lungu a stradda pruvins\u00e0le 55 p\u00e9 a frasi\u00f9n a(r)asc\u00ecna de C\u00e0xu. U cum\u00fcn u l'\u00e8 poi furn\u00ecu de dui sciurt\u00ece in sce a Stradda Nasiun\u00e0le 717 (Aurelia Bis), che a cul\u00e9ga Arbenga a Ar\u00e0sce, a pr\u00ecmma a se tr\u00f6va a Bast\u00eca d'Arbenga e a segunda versu Garlenda.\nCampu de l'aviasi\u00f9n de Villan\u00f6va.\nA part\u00ec dau 1922 u l'\u00e8 st\u00e0u custru\u00ecu in campu p\u00e9 l'aviasi\u00f9n di aparecchi (o aeiup\u00f2rtu) inissialmente p\u00e9 ina funsi\u00f9n milit\u00e0re, a\u00f9 prinsipalmente duve\u00e0u p\u00e9 e pr\u00f6ve da vix\u00ecna Piaggio Aereo Space e p\u00e9 aerei priv\u00e0i, stu chi u l'\u00e8 intitul\u00e0u a Clemente Panero, resentemente mensciun\u00e0u asc\u00ec cumme Riviera Airport. P\u00e9 e dimensci\u00f9i rid\u00f2tte u nu l'\u00e8 serv\u00ecu dai grossi aerei de lin\u00e9a. Chi u se p\u00f6 truv\u00e0 asc\u00ec a sede da Prutesi\u00f9n Siv\u00ecle e asc\u00ec de l'a\u00e9reu-club de Savuna e da Riv\u00eaa Lig\u00fc(r)e."}
{"id": "2195", "revid": "1211", "url": "https://lij.wikipedia.org/wiki?curid=2195", "title": "Milan", "text": "Mil\u00e0n (in itali\u00e0n \"Milano\", , in milan\u00e9ize \"Milan\", ) a l'\u00e9 'na \u00e7it\u00e6 de 1.390.434 abit\u00e0nti, a seg\u00f3nda in It\u00e0lia pe popola\u00e7i\u00f3n, cappol\u00eaugo da s\u00f2 \u00e7it\u00e6 metropolit\u00e0nn-a e da regi\u00f3n Lonbard\u00eea.\nComunica\u00e7io\u00een.\nStr\u00e0dde.\nA \u00e7it\u00e6 de Mil\u00e0n a l'\u00e8 serv\u00eea da-e sego\u00e9nti outostr\u00e0dde, a qu\u00e6 van az\u00f3nte qu\u00e9lle da r\u00e6 outostr\u00e0dd\u00e2le da \u00e7it\u00e6 (\u00f2 s\u00e6 A50, A51 e A52):\nFerov\u00eee e trasp\u00f2rti p\u00f9blici.\nMil\u00e0n a l'\u00e8 coleg\u00e2 a-a r\u00e6 ferovi\u00e0ria a \u00e2ta velocit\u00e6, co-i tr\u00eani che se ferman inta gr\u00e0nde sta\u00e7i\u00f3n de \"Milano Centrale\", gr\u00e0\u00e7ie a-i qu\u00e6 gh'\u00e8 di colegam\u00e9nti dir\u00e8tti co-o r\u00e8sto do p\u00e0ize.\nO trasp\u00f2rto p\u00f9blico o l'\u00e8 garant\u00eeo da-a metropolit\u00e0nn-a ci\u00f9 est\u00e9iza do p\u00e0ize, form\u00e2 da 4 l\u00ecnie, pe 113 sta\u00e7io\u00een, e l\u00f3nga squ\u00e6xi 100 chil\u00f2metri. Se cont\u00e0n asc\u00ec 18 l\u00ecnie de tranv\u00e0i e v\u00e0rie sta\u00e7io\u00een pe-o serv\u00ec\u00e7io ferovi\u00e0rio urb\u00e2no. Rigo\u00e0rdo a-o trasp\u00f2rto p\u00f9blico in sce g\u00f3mma gh'\u00e8 ci\u00f9 \u00f2 m\u00eano 160 l\u00ecnie de cori\u00eare urb\u00e2ne.\nAriop\u00f2rti.\nA \u00e7it\u00e6 de Mil\u00e0n a l'\u00e8 serv\u00eea da tr\u00e9i ariop\u00f2rti: o \"Milano-Malpensa\" (c\u00f2dice IATA \"MXP\") asc\u00ec i ariop\u00f2rti de \"Milano-Linate\" (c\u00f2dice IATA \"LIN\") o qu\u00e9llo de \"Bergamo-Orio al Serio\" (c\u00f2dice IATA \"BGY\")\nAministra\u00e7i\u00f3n.\nMonic\u00ecppi.\nO terit\u00f6io de Mil\u00e0n o l'\u00e8 sudiv\u00eezo, da-o 2016, inte n\u00eauve monic\u00ecppi:\nSport.\nZeugo do ballon.\nA Mil\u00e0n gh'\u00e9 d\u00f4e avox\u00e6 squaddre de bal\u00f3n:\nO st\u00e0dio prin\u00e7ip\u00e2 o l'\u00e8 o \"Giuseppe Meazza\" comunem\u00e9nte d\u00eeto \"San Siro\"."}
{"id": "2196", "revid": "12052", "url": "https://lij.wikipedia.org/wiki?curid=2196", "title": "Luchetto Zeneise", "text": "Luchetto Zeneise, poeta l\u00ecgure.\nVitta.\nVisciu\u00f6 tra o XIII e o XIV secolo, o l'\u00e8 considero\u00f6 o \"Dante zeneise\", pe es\u00eb st\u00e6to o primmo a us\u00e2 a lengua zeneise con consapevolessa artistica e lengoistega pinn-a. Epico cant\u00f4 de lotte da so gente, comme e battagge de Laiasso e de Scursoa - o l'\u00e8 st\u00e6to poeta profondamente religioso asc\u00ec, con unn-a vixon do mondo moralista e inspir\u00e2 a a confiansa in t'a giusti\u00e7ia do Segn\u00f4."}
{"id": "2198", "revid": "12052", "url": "https://lij.wikipedia.org/wiki?curid=2198", "title": "P\u00f2ulo Fuggetta", "text": "P\u00f2ulo Fuggetta (\"Poro Fogetta\" primma do XIX sec., Zena, 1520 - Zena, 1596) \u00e8 st\u00e6to un poeta in lengua ligure.\nV\u00ectta.\nPatri\u00e7io d'antiga fatt\u00f9a, o se scaggia contra i costummi relass\u00e6 do so tempo, attaccando sorvetutto i cangi a us\u00fca, in sci qu\u00e6 se basava l'economia zeneise do \u00e7inque\u00e7ento. O Fuggetta o canta e virt\u00f9 di zeneixi antighi, a reguagn\u00e2 a l\u00f4 forsa, costru\u00ee unn-a neuva flotta de \"garie\" (galee) e defende a \u00e7itt\u00e6 e i so avei e a non f\u00e2se domin\u00e2 da l'o\u00e7io.\nO Foggetta o critica i patri\u00e7i divegn\u00f9i ricchi che costruiscian de ville sontuose e che vivan ci\u00f9 comme baroin che comme commer\u00e7ianti. A so critica a se contrappone a a \u00e7elebra\u00e7ion che so fr\u00e6 Oberto o fa de m\u00e6xime ville da \u00e7itt\u00e6 de Tivoli.\nO Foggetta in sce-e so opere e scriti o contesta l'uso do toscan e l'exarta a lengua ligure comme forma d'esprescion ata, in contrappoxi\u00e7ion co-a poexia \"bassa\" venessian-a do Venier. Asc\u00ec, o Foggetta o traduxe in zeneise l'opera \"Genuensium Historia\" de so fr\u00e6 Oberto, scrita in latin."}
{"id": "2201", "revid": "12052", "url": "https://lij.wikipedia.org/wiki?curid=2201", "title": "Scistema Sol\u00e2re", "text": "Inte l'astronom\u00eea, o Scistema Sol\u00e2re o l'\u00e9 l'insemme di c\u00f2rpi astron\u00f2michi i qu\u00e6 en sotta l'influensa prin\u00e7ip\u00e2 da gravit\u00e6 do S\u00f4.\nO c\u00f2rpo astron\u00f2mico prin\u00e7ip\u00e2 do scist\u00eama sol\u00e2re o l'\u00e9 o S\u00f4. D'in g\u00eeo a-o S\u00f4 reuan neuve pianeti, chi sotta scr\u00eeti da-o ci\u00f9 vix\u00ecn a-o ci\u00f9 lontan da-o S\u00f4:"}
{"id": "2202", "revid": "12080", "url": "https://lij.wikipedia.org/wiki?curid=2202", "title": "Merc\u00fbrio (astronomia)", "text": "Merc\u00fbrio \u00f2 Merc\u00fbio (sc\u00ecnbolo: ) o l'\u00e8 o pr\u00ecmmo pian\u00eata, pe dist\u00e0nsa da-o S\u00f4, do scist\u00eama sol\u00e2re."}
{"id": "2203", "revid": "12080", "url": "https://lij.wikipedia.org/wiki?curid=2203", "title": "Venere (astronomia)", "text": "V\u00e9nere (sc\u00ecnbolo: ) o l'\u00e8 o seg\u00f3ndo pian\u00eata, pe dist\u00e0nsa da-o S\u00f4, do scist\u00eama sol\u00e2re."}
{"id": "2204", "revid": "1211", "url": "https://lij.wikipedia.org/wiki?curid=2204", "title": "T\u00e6ra", "text": "A T\u00e6ra (sc\u00ecnbolo: ) a l'\u00e8 o t\u00e8rso pian\u00eata, pe dist\u00e0nsa da-o S\u00f4, do scist\u00eama sol\u00e2re."}
{"id": "2205", "revid": "12080", "url": "https://lij.wikipedia.org/wiki?curid=2205", "title": "Marte (astronomia)", "text": "M\u00e0rte (sc\u00ecnbolo: ) o l'\u00e8 o qu\u00e0rto pian\u00eata, pe dist\u00e0nsa da-o S\u00f4, do scist\u00eama sol\u00e2re."}
{"id": "2206", "revid": "12080", "url": "https://lij.wikipedia.org/wiki?curid=2206", "title": "Gi\u00f2ve (astronomia)", "text": "Gi\u00f2ve, \u00f2 Z\u00f4ve (sc\u00ecnbolo: ), o l'\u00e9 o qu\u00ecnto pian\u00eata, pe dist\u00e0nsa da-o S\u00f4, do scist\u00eama sol\u00e2re. Gi\u00f2ve o gh'\u00e0 80 l\u00f9nn-e (satelliti), ma 60 gh'\u00e0n in di\u00e0metro de meno de 10 km. E quattro l\u00f9nn-e ci\u00f9 vixibili e fam\u00f4ze son: Io, Eur\u00f6pa, Ganimede, e Callisto. \u00dcnn-a de l\u00fcnn-e ci\u00fc picinn-e, scov\u00e8rta inte l'anno 2000, a se ciamma Megaclite."}
{"id": "2207", "revid": "12080", "url": "https://lij.wikipedia.org/wiki?curid=2207", "title": "Sat\u00fbrno (astronomia)", "text": "O pian\u00eata Sat\u00fbrno (sc\u00ecnbolo: ) o l'\u00e9 o sesto pianeta, comme distansa da-o S\u00f4, do scist\u00eama sol\u00e2re. O gh'\u00e0 83 l\u00f9nn-e (satelliti)."}
{"id": "2208", "revid": "12080", "url": "https://lij.wikipedia.org/wiki?curid=2208", "title": "Uran (astronomia)", "text": "Ur\u00e0n (sc\u00ecnbolo: ) o l'\u00e8 o s\u00e8timo pian\u00eata, da-o S\u00f4, do scist\u00eama sol\u00e2re."}
{"id": "2209", "revid": "12080", "url": "https://lij.wikipedia.org/wiki?curid=2209", "title": "Nettun (astronomia)", "text": "Net\u00f9n (sc\u00ecnbolo: ) o l'\u00e8 l'\u00f2t\u00e2vo pian\u00eata, pe dist\u00e0nsa da-o S\u00f4, do scist\u00eama sol\u00e2re."}
{"id": "2210", "revid": "12052", "url": "https://lij.wikipedia.org/wiki?curid=2210", "title": "Pluton (astronomia)", "text": "Scin a-o 24 d'agosto do 2006 Plut\u00f3n (sc\u00ecnboli: e ) o l'ea conscider\u00f2u o n\u00f2no pianeta, da-o S\u00f4, do scist\u00eama sol\u00e2re. Ancheu o l'\u00e8 clascific\u00f2u comme un pianeta nan.\nA sc\u00e8lta de l'Uni\u00f3n Astron\u00f2mica Interna\u00e7ion\u00e2 a l'\u00e0 scaten\u00f2u de pol\u00e9miche tra i apascion\u00e6 astr\u00f2fili de t\u00fbtto o mondo."}
{"id": "2274", "revid": "12052", "url": "https://lij.wikipedia.org/wiki?curid=2274", "title": "2006", "text": "F\u00e6ti.\nArte.\nM\u00fbxica.\nFestival de Sanremmo - Go\u00e2gna o Festival de Sanremmo 2006 a cans\u00f3n \"Vorrei avere il becco\", cant\u00e2 da Povia.\nSport.\nCanpion\u00f2u de Serie A 2005-2006 - Inter&lt;br&gt;\nIvan Basso o go\u00e2gna o G\u00eeo d'Italia 2006.&lt;br&gt;\nGermania - Mondi\u00e2le de bal\u00f3n 2006. Vincit\u00f4: Na\u00e7ion\u00e2 de balon de l'Italia &lt;br&gt;\nMosca (\u00e7itt\u00e6) - Coppa Davis 2006. Vincit\u00f4: R\u00f9scia &lt;br&gt;\nFormula 1 (2006) - Vincit\u00f4: Fernando Alonso s\u00f4via Renault &lt;br&gt;\nTurin. XX Olimpiade Invern\u00e2. &lt;br&gt;\nPr\u00e9mmi Nobel.\nPr\u00e9mio Nobel pe-a p\u00e2xe: &lt;br&gt;\nPr\u00e9mio Nobel pe-a letiat\u00fba: &lt;br&gt;\nPr\u00e9mio Nobel pe-a meix\u00ecnn-a: &lt;br&gt;\nPr\u00e9mio Nobel pe-a f\u00ecxica: &lt;br&gt;\nPr\u00e9mio Nobel pe-a ch\u00ecmica: &lt;br&gt;\nPr\u00e9mio Nobel pe l'econom\u00eea: &lt;br&gt;"}
{"id": "2275", "revid": "12052", "url": "https://lij.wikipedia.org/wiki?curid=2275", "title": "1", "text": "F\u00e6ti.\nEur\u00f6pa.\nR\u00f3mma - C\u00f3nsoli: \"Caius Caesar\" e \"Lucius Aemilius Paulus\". \"Marcus Erennius Picenus\" (nomin\u00f2u in sostitu\u00e7i\u00f3n da-o 1 de l\u00f9ggio)."}
{"id": "2276", "revid": "22", "url": "https://lij.wikipedia.org/wiki?curid=2276", "title": "Main Page", "text": ""}
{"id": "2281", "revid": "3941", "url": "https://lij.wikipedia.org/wiki?curid=2281", "title": "Niccol\u00f2 Copernico", "text": ""}
{"id": "2355", "revid": "12052", "url": "https://lij.wikipedia.org/wiki?curid=2355", "title": "Bologna", "text": "Bologna a l'\u00e8 'na \u00e7itt\u00e6 de 373.743 abitanti, capoleugo da provinsa de Bologna e da region Emilia-Romagna."}
{"id": "2356", "revid": "12052", "url": "https://lij.wikipedia.org/wiki?curid=2356", "title": "Bari", "text": "Bari a l'\u00e8 'na \u00e7it\u00e6 de abitanti, capol\u00eaugo da \u00c7itt\u00e6 metropolitann-a de Bari e da regi\u00f3n Puggia. A l'\u00e9 'n inportante p\u00f2rto in sce l'Adriatico e s\u00eade de 'na grande universcit\u00e6.\nA l'\u00e9 o n\u00f6no com\u00f9n itali\u00e0n pe popola\u00e7i\u00f3n, o t\u00e8rso do M\u00eazogi\u00f3rno d\u00f2ppo N\u00e0poli e Pal\u00e8rmo. A seu \u00e7it\u00e6 metropolit\u00e0nn-a a l'\u00e9 a s\u00e8sta d'It\u00e0lia con qu\u00e6xi abit\u00e0nti."}
{"id": "2357", "revid": "12052", "url": "https://lij.wikipedia.org/wiki?curid=2357", "title": "Anconn-a", "text": "Anconn-a a l'\u00e8 unn-a \u00e7it\u00e6 de 100.861 abitanti (2016), capol\u00eaugo da provinsa de Anconn-a e da regi\u00f3n Marche. \nDescri\u00e7ion e st\u00f6ia.\nA seu sc\u00ecndica, Valeria Mancinelli, a l'\u00e9 st\u00e6ta elez\u00fba \"sc\u00ecndico do mondo 2018\", segondo o World Mayor Prize."}
{"id": "2358", "revid": "8138", "url": "https://lij.wikipedia.org/wiki?curid=2358", "title": "Piccio", "text": ""}
{"id": "2360", "revid": "12052", "url": "https://lij.wikipedia.org/wiki?curid=2360", "title": "Stati de l'O\u00e7eania", "text": "Stati co l'indipenden\u00e7a.\nAncheu l'O\u00e7eania a l'\u00e8 comp\u00f2sta de dozze paixi co l'indipenden\u00e7a (tra parentexi a capit\u00e2):\nDomini d'\u00e4tri paixi, terit\u00f6i sensa indipenden\u00e7a.\nTra parentexi a na\u00e7ion da qu\u00e6 dip\u00e9ndan"}
{"id": "2362", "revid": "12052", "url": "https://lij.wikipedia.org/wiki?curid=2362", "title": "Australia", "text": "L'Australia (nomme ofi\u00e7i\u00e2 \"Commonwealth of Australia\") o l'\u00e8 in paise de l'O\u00e7eania e a seu capit\u00e2 a l'\u00e8 Canberra.\nA g'ha unn-a s\u00fbperfi\u00e7ie de 7.686.850 km2 e unn-a popola\u00e7ion tot\u00e2le de 20.835.000 abitanti, co-a \u00e7itt\u00e6 ci\u00f9 popol\u00e2 che a l'\u00e8 Sydney e \u00e4tre \u00e7itt\u00e6 importanti son Melbourne, Brisbane e Perth.\nA lengua ofi\u00e7i\u00e2 a l'\u00e8 l'ingleise.\nOrdinam\u00e9nto do St\u00e2to.\nSovr\u00e0n: Elisabetta II do Regno Un\u00efo\nPrimmo Ministro: Scott Morrison\nSudivixo\u00een aministrat\u00eeve.\nL'Australia a l'\u00e8 divisa in stati e t\u00e6rit\u00f6i\nTerit\u00f6i de l'Australia son asc\u00ec arcunn-e isoe de l'O\u00e7eania"}
{"id": "2363", "revid": "12052", "url": "https://lij.wikipedia.org/wiki?curid=2363", "title": "Neuva Zelanda", "text": "Nomme ofi\u00e7i\u00e2: \"New Zealand\" in ingleize e \"Aotearoa\" (\"t\u00e6ra de longhe nuvie\") in maori, p\u00e0ize de l'O\u00e7eania, a seu capit\u00e2 a l'\u00e9 Wellington.\nDescri\u00e7ion e st\u00f6ia.\nTerit\u00f6i da N\u00eauva Zelanda son anche arcunn-e \u00eezoe de l'O\u00e7eania:"}
{"id": "2364", "revid": "12052", "url": "https://lij.wikipedia.org/wiki?curid=2364", "title": "Timor Leste", "text": "Nommi ofi\u00e7i\u00e6: \"Rep\u00fablica Democr\u00e1tica de Timor-Leste\" in portugheise e \"Rep\u00fablika Demokr\u00e1tika Timor Lorosa'e\" in tetum, paize de l'Axia indipendente da-o 20 de mazzo do 2002, a seu capit\u00e2 a l'\u00e9 Dili."}
{"id": "2365", "revid": "12052", "url": "https://lij.wikipedia.org/wiki?curid=2365", "title": "Fiji", "text": "\u00cezoe Fiji \u00f2 F\u00eegi, nomme ofi\u00e7i\u00e2: \"Republic of the Fiji Islands\" in ingleize e \u092b\u093c\u093f\u091c\u0940 - \u0641\u0650\u062c\u06cc in hindustan e \"Matanitu Tu-Vaka-i-koya ko Viti\" in fiji\u00e0n, p\u00e0ize de l'O\u00e7eania, a seu capit\u00e2le a l'\u00e9 Suva."}
{"id": "2366", "revid": "12052", "url": "https://lij.wikipedia.org/wiki?curid=2366", "title": "Papua Neuva Guinea", "text": "Nomme ofi\u00e7i\u00e2: \"Independent State of Papua New Guinea\", paize de l'O\u00e7eania indipendente da o 1975, a so capit\u00e2 a l'\u00e8 Porto Moresby."}
{"id": "2367", "revid": "12052", "url": "https://lij.wikipedia.org/wiki?curid=2367", "title": "Isoe Salomon", "text": "Nomme ofi\u00e7i\u00e2: \"Solomon Islands\", paize de l'O\u00e7eania indipendente da o 1978, a so capit\u00e2 a l'\u00e8 Honiara."}
{"id": "2368", "revid": "12052", "url": "https://lij.wikipedia.org/wiki?curid=2368", "title": "Tuvalu", "text": "Nomme ofi\u00e7i\u00e2: \"Tuvalu\", paize de l'O\u00e7eania indipendente da o 1978, a s\u00f2 capit\u00e2 a l'\u00e8 Funafuti, za Isoe Ellice.\nTuvalu o l'\u00e8 o segundo stato indipendente ci\u00f9 piccin pe popola\u00e7ion (o primmo o l'\u00e8 o Vatican), e o stato ci\u00f9 piccin de Na\u00e7ioin Un\u00efe."}
{"id": "2369", "revid": "12052", "url": "https://lij.wikipedia.org/wiki?curid=2369", "title": "Isoe Marshall", "text": "Nommi ofi\u00e7i\u00e6: \"Republic of the Marshall Islands\" in ingleize e \"Aolep\u0101n Aor\u014dkin M\u0327aje\u013c\" in marscialleize, paize de l'O\u00e7eania indipendente da-o 1986, a s\u00f2 capit\u00e2le a l'\u00e8 Majuro.\nFra o 1946 e o 1958, i St\u00e2ti Un\u00eei \u00e0n speriment\u00f2u, in sce st'\u00eezoe chi, sciusciantes\u00eai b\u00f3nbe at\u00f2miche, conpr\u00e9izo l'esperim\u00e9nto nucle\u00e2re ci\u00f9 gr\u00e0nde che i USA \u00e0n m\u00e2i f\u00e6to, o \"Castle Bravo\", f\u00e6to scciup\u00e2 inte l'at\u00f2llo de Bikini. No se spi\u00eaga perch\u00e9 i abit\u00e0nti di at\u00f2lli Rongelap, Rongerike e Utirirk, in poxi\u00e7i\u00f3n sotov\u00e9nto a-o Bikini, no s\u00f3n st\u00e6ti alontan\u00e6 c\u00f3mme in c\u00e0ngio l'\u00eaa st\u00e6to f\u00e6to pe-i esperim\u00e9nti pr\u00ecmma. Ste popola\u00e7io\u00ecn chi, colp\u00eee da-e p\u00f4vie radioat\u00eeve, n'\u00e0n pat\u00eeo t\u00f9tte e consegu\u00e9nse. "}
{"id": "2370", "revid": "12052", "url": "https://lij.wikipedia.org/wiki?curid=2370", "title": "Vanuatu", "text": "Nommi ofi\u00e7i\u00e6: \"Republic of Vanuatu\" in ingleize, \"R\u00e9publique du Vanuatu\" in fran\u00e7\u00e8ize e \"Ripablik blong Vanuatu\" in bislama, p\u00e0ize de l'O\u00e7eania indipend\u00e9nte da-o 1980, a s\u00f2 capit\u00e2 a l'\u00e8 Porto Vila."}
{"id": "2371", "revid": "12052", "url": "https://lij.wikipedia.org/wiki?curid=2371", "title": "St\u00e2ti Feder\u00e6 da Micronesia", "text": "Nomme ofi\u00e7i\u00e2: \"Federated States of Micronesia\", paize indipendente de l'O\u00e7eania in franca asso\u00e7ia\u00e7ion co i Stati Un\u00efi d'America, a s\u00f2 capit\u00e2 a l'\u00e8 Palikir."}
{"id": "2372", "revid": "12052", "url": "https://lij.wikipedia.org/wiki?curid=2372", "title": "Kiribati", "text": "Nomme ofi\u00e7i\u00e2: \"Republic of Kiribati\", paize de l'O\u00e7eania, a so capit\u00e2 a l'\u00e8 Tarawa-Sud."}
{"id": "2373", "revid": "12052", "url": "https://lij.wikipedia.org/wiki?curid=2373", "title": "Samoa", "text": "Nomme ofi\u00e7i\u00e2: \"Independent State of Samoa\", paize de l'O\u00e7eania, a so capit\u00e2 a l'\u00e8 Apia, za conosci\u00fbo comme Samoa Tedesche e Samoa O\u00e7ident\u00e2."}
{"id": "2374", "revid": "12052", "url": "https://lij.wikipedia.org/wiki?curid=2374", "title": "Nauru", "text": "Nomme ofi\u00e7i\u00e2: \"Republic of Nauru\" in ingleise e \"Ripublik Naoero\" in naureise, paize de l'O\u00e7eania, a s\u00f2 capit\u00e2 a l'\u00e8 Yaren.\nDescri\u00e7ion e st\u00f6ia.\nNauru a l'\u00e8 a ci\u00f9 piccinn-a rep\u00fbbbrica do mondo: s\u00f4lo 21 km\u00b2."}
{"id": "2375", "revid": "12052", "url": "https://lij.wikipedia.org/wiki?curid=2375", "title": "Palau", "text": "Nomme ofi\u00e7i\u00e2: \"Republic of Palau\" in ingleize e \"Beluu er a Belau\", p\u00e0ize de l'O\u00e7eania indipendente da-o 1994 e in franca asso\u00e7ia\u00e7ion co-i Stati Un\u00efi d'America, a s\u00f2 capit\u00e2 a l'\u00e8 Melekeok, primma a l'ea Koror, conosci\u00fba comme Belau asc\u00ec."}
{"id": "2376", "revid": "12052", "url": "https://lij.wikipedia.org/wiki?curid=2376", "title": "Tonga", "text": "Nommi offi\u00e7ia: \"Pule'anga Fakatu'i 'o Tonga\" in tong\u00e0n e \"Kingdom of Tonga\" in ingleise, paize de l'O\u00e7eania, a so capit\u00e2 a l'\u00e8 Nuku'alofa."}
{"id": "2377", "revid": "12052", "url": "https://lij.wikipedia.org/wiki?curid=2377", "title": "Neuva Caledonia", "text": "Neuva Caled\u00f2nia (nomme ofi\u00e7i\u00e2: \"Territoire des Nouvelle-Cal\u00e9donie et Dependances\"), terit\u00f6io d'otram\u00e2 fran\u00e7\u00e8ise de l'O\u00e7eania. A s\u00f2 capit\u00e2 a l'\u00e8 Noum\u00e9a."}
{"id": "2378", "revid": "12052", "url": "https://lij.wikipedia.org/wiki?curid=2378", "title": "Guam", "text": "Guam (Nommi offi\u00e7i\u00e6: \"Gu\u00e5h\u00e5n\" in chamorro e \"the U.S. Territory of Guam\" in ingleise), territ\u00f6io de l'O\u00e7eania asso\u00e7iao a i Stati Un\u00efi d'America, a so capit\u00e2 a l'\u00e8 Hag\u00e5t\u00f1a, d\u00efta \"Agana\" asc\u00ec."}
{"id": "2379", "revid": "12052", "url": "https://lij.wikipedia.org/wiki?curid=2379", "title": "Isoe Marianne du Nord", "text": "Nomme ofi\u00e7i\u00e2: the Commonwealth of the Northern Mariana Islands, stato de l'O\u00e7eania asso\u00e7i\u00f2u a-i Stati Un\u00efi d'America, a seu capit\u00e2le a l'\u00e8 Saipan."}
{"id": "2380", "revid": "12052", "url": "https://lij.wikipedia.org/wiki?curid=2380", "title": "Sam\u00f6a Americann-e", "text": "Samoa Americann-e (Nommi offi\u00e7i\u00e6: \"Amerika Samoa\" o \"Samoa Amelika\" in samoan e \"American Samoa\" in ingleise) territ\u00f6io de l'O\u00e7eania asso\u00e7i\u00f4u a i Stati Un\u00efi d'America, a so capit\u00e2 a l'\u00e8 Pago Pago."}
{"id": "2381", "revid": "12052", "url": "https://lij.wikipedia.org/wiki?curid=2381", "title": "Isoe Cook", "text": "Nomme ofi\u00e7i\u00e2: \"Cook Islands\" in ingleise e \"K\u016bki '\u0100irani\" in maori, paize de l'O\u00e7eania in franca asso\u00e7ia\u00e7ion co a Neuva Zelanda, a so capit\u00e2 a l'\u00e8 Avarua"}
{"id": "2382", "revid": "12052", "url": "https://lij.wikipedia.org/wiki?curid=2382", "title": "Polinesia Fran\u00e7eize", "text": "A Polinexia Fran\u00e7eize (nomme ofi\u00e7i\u00e2: \"Polyn\u00e9sie fran\u00e7aise\" in fran\u00e7\u00e8ize e \"P\u014dr\u012bnetia Far\u0101ni\" in tahiti\u00e0n) a f\u00e2 parte di Terit\u00f6i d'oltrem\u00e2 Fran\u00e7\u00e8ixi inte l'O\u00e7eania. A seu capit\u00e2 a l'\u00e9 Papeete."}
{"id": "2383", "revid": "12052", "url": "https://lij.wikipedia.org/wiki?curid=2383", "title": "Wallis e Futuna", "text": "Wallis e Futuna (Nomme ofi\u00e7i\u00e2: \"Territoire des \u00eeles Wallis et Futuna\"), terit\u00f6io d'oltrem\u00e2 fran\u00e7\u00e9ize de l'O\u00e7eania. A s\u00f2 capit\u00e2le a l'\u00e8 Mata-Utu."}
{"id": "2384", "revid": "12052", "url": "https://lij.wikipedia.org/wiki?curid=2384", "title": "Isoa Norfolk", "text": "L'Isoa Norfolk (\"Norf'k Ailen\" in norfuk, \"Territory of Norfolk Island\", ofi\u00e7ialm\u00e9nte, in ingleize) o l'\u00e8 un terit\u00f6io de l'O\u00e7eania dipendente da l'Australia, a s\u00f2 capit\u00e2le a l'\u00e8 Kingston"}
{"id": "2385", "revid": "12052", "url": "https://lij.wikipedia.org/wiki?curid=2385", "title": "Tokelau", "text": "Nomme ofi\u00e7ia: \"Tokelau\", terit\u00f6io de l'O\u00e7eania dipend\u00e9nte da-a Neuva Zelanda, o no g'\u00e0 unn-a capit\u00e2, \u00f2gni at\u00f2llo o g'\u00e0 o so \u00e7entro aministrati\u00f6."}
{"id": "2386", "revid": "12052", "url": "https://lij.wikipedia.org/wiki?curid=2386", "title": "Niue", "text": "Nomme ofi\u00e7i\u00e2: \"Niue\", paize de l'O\u00e7eania in franca asocia\u00e7ion co-a Neuva Zelanda, a s\u00f2 capit\u00e2le a l'\u00e8 Alofi. L'izoa a l'ea st\u00e6ta scoverta da-o capit\u00e0n James Cook into 1774."}
{"id": "2387", "revid": "12052", "url": "https://lij.wikipedia.org/wiki?curid=2387", "title": "Isoe Cocos", "text": "E Isoe Cocos o Isoe Keling (\"Pulu Kokos\" inta variet\u00e6 loc\u00e2le do maleize, \"Territory of Cocos (Keeling) Islands\", ofi\u00e7ialm\u00e9nte, in ingleize) son un terit\u00f6io de l'O\u00e7eania dependente da Australia. A so capit\u00e2 a l'\u00e8 West Island."}
{"id": "2388", "revid": "12052", "url": "https://lij.wikipedia.org/wiki?curid=2388", "title": "Isoa Christmas", "text": "L'Isoa Christmas (\"Christmas Island\" in ingleize, \u00f2 s\u00e6 \"Isoa de D\u00ean\u00e2\") a f\u00e2 parte de l'Australia. A s\u00f2 capit\u00e2 a l'\u00e8 The Settlement, leteralm\u00e9nte \"l'instala\u00e7i\u00f3n\"."}
{"id": "2389", "revid": "12052", "url": "https://lij.wikipedia.org/wiki?curid=2389", "title": "Pitcairn", "text": "Pitcairn (nomme ofi\u00e7i\u00e2 \"Pitcairn Islands\") in ingleise e \"Pitkern Ailen\" inta lengua loc\u00e2, t\u00e6rit\u00f6io d'oltrem\u00e2 britannego de l'O\u00e7eania.\nDescri\u00e7ion e st\u00f2ia.\nA s\u00f2 capit\u00e2 a l'\u00e8 Adamstown.\nIsoa famosa into mondo pe i f\u00e6ti de l'ammutinaggio da n\u00e4e \"Bounty\"."}
{"id": "2391", "revid": "12052", "url": "https://lij.wikipedia.org/wiki?curid=2391", "title": "B\u00f2snia-Er\u00e7eg\u00f2vina", "text": "A B\u00f2snia-Er\u00e7eg\u00f2vina (\"\u0411\u043e\u0441\u043d\u0430 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430\" in bosn\u00ecaco, s\u00e8rbo e cro\u00e2to, trasliter\u00f2u in \"Bosna i Hercegovina\", pronon\u00e7i\u00f2u , de sp\u00e9sso abrevi\u00f2u in \"\u0411\u0438\u0425\" / \"BiH\") a l'\u00e9 'n p\u00e0ize a-a crox\u00eaa tra l'Eor\u00f6pa meridion\u00e2le e s\u00f9d-\u00f2rient\u00e2le.\nGi\u00f6graf\u00eea.\nScito\u00e2 inti Balc\u00e2ni, a B\u00f2snia-Er\u00e7eg\u00f2vina a conf\u00ecnn-a co-a S\u00e8rbia a lev\u00e0nte, co-o Monten\u00e9igro a s\u00f9d-\u00e8st e co-a Cro\u00e0\u00e7ia da n\u00f2rd e s\u00f9d-\u00f2vest. A na\u00e7i\u00f3n a no l'\u00e9 do t\u00f9tto s\u00e9nsa sb\u00f2cco in sci\u00f4 m\u00e2 in qu\u00e0nto, inta s\u00f2 p\u00e0rte meridion\u00e2le, a l'\u00e0 'na c\u00f2sta pic\u00ecnn-a in sci\u00f4 M\u00e2 Adri\u00e0tico, l\u00f3nga ci\u00f9 \u00f2 m\u00eano 20 km, in corispond\u00e9nsa da \u00e7it\u00e6 de Neum.\nA B\u00f2snia, \u00f6 s\u00e6 a regi\u00f3n int\u00e8rna do p\u00e0ize, a l'\u00e0 'n cl\u00ecmma continent\u00e2le moder\u00f2u, con de st\u00e6 c\u00e2de e di inv\u00e8rni fr\u00e9idi e nev\u00f4xi. Inte p\u00e0rte centr\u00e2le e de lev\u00e0nte do p\u00e0ize o terit\u00f6io o l'\u00e0 'na morfolog\u00eea montagn\u00f4za, a n\u00f2rd-\u00f2vest o l'\u00e9 \u00f2cup\u00f2u da col\u00ecnn-e e, a n\u00f2rd-\u00e8st, o l'\u00e9 pi-\u00e2 ci\u00f9 p\u00e0rte in ci\u00e0n. L'Er\u00e7eg\u00f2vina, a qu\u00e6 a l'\u00e9 a regi\u00f3n ci\u00f9 pic\u00ecnn-a inta p\u00e0rte meridion\u00e2le da na\u00e7i\u00f3n, a l'\u00e0 'n cl\u00ecmma de t\u00eepo mediter\u00e0nio e 'n terit\u00f6io sorviat\u00f9tto montagn\u00f4zo.\nA capit\u00e2le da B\u00f2snia-Er\u00e7eg\u00f2vina, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Sarajevo.\nSt\u00f6ia.\nInto terit\u00f6io d\u00f3nde \u00f2ua gh'\u00e9 a B\u00f2snia-Er\u00e7eg\u00f2vina a l'\u00e9 atest\u00e2 a prez\u00e9nsa de l'\u00f2mmo sc\u00ecnn-a da-o Paleol\u00ectico superi\u00f4re, co-i pr\u00ecmmi insediam\u00e9nti stab\u00ecli che rem\u00f3ntan a-o Neol\u00ectico. Inte qu\u00e9lli \u00e0nni in B\u00f2snia se s\u00f3n d\u00f3nca svil\u00f9p\u00e6 e colt\u00fbe de Butmir, Kakanj e Vu\u010dedol pe p\u00f6i, depo\u00ee l'ar\u00eevo di pr\u00ecmmi \u00ecndo-eorop\u00eai, \u00ease popol\u00e2 de g\u00e8nte Ill\u00ecriche e C\u00e8ltiche. Da-o p\u00f3nto de v\u00ecsta coltur\u00e2le, pol\u00ectico e soci\u00e2le, a na\u00e7i\u00f3n a l'\u00e0 'na st\u00f6ia r\u00eccca e conpl\u00e8ssa. I anten\u00e6 di sl\u00e2vi meridion\u00e2li che anc\u00f3n a-a giorn\u00e2 d'ancheu st\u00e0n chi, s\u00f3n ariv\u00e6 inta z\u00f6na tra i s\u00e9colo VI e IX. Into s\u00e9colo XII o l'\u00e9 st\u00e6to costito\u00eeo o ban\u00e2to de B\u00f2snia, o qu\u00e6, into s\u00e9colo XIV, o s'\u00e9 trasform\u00f2u into R\u00e9gno de B\u00f2snia. A-a meit\u00e6 do s\u00e9colo XV, l'\u00e0rea a l'\u00e9 st\u00e6ta conquist\u00e2 da l'inp\u00earo \u00f2tom\u00e0n, o qu\u00e6 o n'\u00e0 conserv\u00f2u o d\u00f2minio sc\u00ecnn-a-a f\u00ecn do s\u00e9colo XIX. Co-i t\u00f9rchi a l'\u00e9 ariv\u00e2 in B\u00f2snia a religi\u00f3n mosulm\u00e0nn-a, a qu\u00e6 a l'\u00e0 alter\u00f2u in m\u00f2ddo conscider\u00e9vole o prof\u00ee coltur\u00e2le e soci\u00e2le da regi\u00f3n.\nDa-a f\u00ecn do s\u00e9colo XIX sc\u00ecnn-a-a Pr\u00ecmma Go\u00e6ra Mondi\u00e2le, a z\u00f6na a l'\u00e0 f\u00e6to p\u00e0rte de l'inp\u00earo oustro-ungar\u00ecco. Into per\u00eeodo tra e d\u00f4e go\u00e6re, a B\u00f2snia-Er\u00e7eg\u00f2vina a l'\u00eaa incl\u00fbza into R\u00e9gno de Iogosl\u00e0via, pe p\u00f6i divent\u00e2, depo\u00ee a Seg\u00f3nda Go\u00e6ra Mondi\u00e2le, unn-a de na\u00e7io\u00ecn costito\u00e9nti da n\u00eauva Rep\u00f9brica Social\u00ecsta Feder\u00e2le de Iogosl\u00e0via. Inte l'\u00e0nno 1992, apr\u00eauvo a-a disolu\u00e7i\u00f3n da Iogosl\u00e0via, a rep\u00f9brica a l'\u00e0 proclam\u00f2u a s\u00f2 indipend\u00e9nsa. 'Sto f\u00e6to chi o l'\u00e0 port\u00f2u a-o scc\u00e9uppo da go\u00e6ra bosn\u00ecaca, du\u00e2 sc\u00ecnn-a-a f\u00ecn do 1995, co-a f\u00ecrma do cosc\u00ec d\u00eeto ac\u00f2rdio de Dayton.\nA-a giorn\u00e2 d'ancheu a na\u00e7i\u00f3n a l'\u00e9 form\u00e2 da tr\u00e9i gr\u00f9ppi \u00e9tnichi prin\u00e7ip\u00e6, dezign\u00e6 co-o n\u00f3mme de \"p\u00f2poli costito\u00e9nti\" inta costitu\u00e7i\u00f3n do p\u00e0ize. I Bosni\u00e0cchi s\u00f3n o gr\u00f9ppo ci\u00f9 gr\u00e0nde, sego\u00eeo da-i S\u00e8rbi e da-i Cro\u00e2ti. E minor\u00e0nse ci\u00f9 inport\u00e0nti, categoriz\u00e6 inta costitu\u00e7i\u00f3n c\u00f3mme i \"\u00e2tri\", incl\u00f9ddan Ebr\u00eai, S\u00ecngai, Alban\u00e9ixi, Monteneigr\u00ecn, Ucra\u00ecn e T\u00f9rchi. Pe de ci\u00f9, t\u00f9tti i abit\u00e0nti da na\u00e7i\u00f3n s\u00f3n ciam\u00e6 Bosn\u00ecachi asc\u00ec, s\u00e9nsa distin\u00e7i\u00f3n in sci\u00e2 b\u00e2ze de l'etn\u00eea.\nEconom\u00eea e pol\u00ectica.\nA B\u00f2snia-Er\u00e7eg\u00f2vina a l'\u00e9 p\u00e0ize in v\u00eea de svil\u00f9ppo, a-o 73\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no. A s\u00f2 econom\u00eea a l'\u00e9 incentr\u00e2 pi-\u00e2 ci\u00f9 p\u00e0rte in sce l'ind\u00f9stria e l'agricolt\u00fba, sego\u00eee da-o tur\u00ecsmo, in f\u00f3rte cresci\u00e0nsa inti \u00e0nni ci\u00f9 rec\u00e9nti, e da-o set\u00f4 di serv\u00ec\u00e7\u00e7i. A na\u00e7i\u00f3n a garant\u00ecsce ascist\u00e9nsa soci\u00e2le, ascist\u00e9nsa sanit\u00e2ia univers\u00e2le e educa\u00e7i\u00f3n prim\u00e2ia e second\u00e2ia de b\u00e0dda a t\u00f9tti i s\u00f2 \u00e7itad\u00ecn.\nA B\u00f2snia-Er\u00e7eg\u00f2vina a l'\u00e0 'n parlam\u00e9nto a d\u00f4e c\u00e0mie e 'na prescid\u00e9nsa form\u00e2 da tr\u00e6 pers\u00f3nn-e, unn-a pe \u00f2gni etn\u00eea prin\u00e7ip\u00e2 do p\u00e0ize. A \u00f2gni m\u00f2ddo o pot\u00eare do gov\u00e8rno centr\u00e2le o l'\u00e9 b\u00e9n b\u00e9n limit\u00f2u, in qu\u00e0nto a strut\u00fba aministrat\u00eeva na\u00e7ion\u00e2le a l'\u00e9 pi-\u00e2 ci\u00f9 p\u00e0rte decentraliz\u00e2. A na\u00e7i\u00f3n a l'\u00e9 spart\u00eea inte d\u00f4e entit\u00e6 aot\u00f2nome, a Federa\u00e7i\u00f3n de B\u00f2snia-Er\u00e7eg\u00f2vina e a Republika Srpska, ci\u00f9 'na t\u00e8rsa unit\u00e6, \u00f6 s\u00e6 o Distr\u00e9ito de Br\u010dko, aministr\u00f2u da 'n gov\u00e8rno loc\u00e2le. Pe de ci\u00f9, a Federa\u00e7i\u00f3n de B\u00f2snia-Er\u00e7eg\u00f2vina a l'\u00e9 spart\u00eea in 10 canto\u00ecn.\nA B\u00f2snia-Er\u00e7eg\u00f2vina a l'\u00e9 un di m\u00e9nbri de Na\u00e7io\u00ecn Un\u00eee, do Cons\u00e9ggio d'Eor\u00f6pa, do Partenari\u00e2to pi-\u00e2 P\u00e2xe, de l'OSCE e do CEFTA; pe de ci\u00f9 a l'\u00e9 un di m\u00e9nbri fondato\u00ee de l'Uni\u00f3n pe-o Mediter\u00e0nio, cre\u00e2 into l\u00f9ggio do 2008. A na\u00e7i\u00f3n a l'\u00e0 domand\u00f2u l'adex\u00f3n a l'Uni\u00f3n Eorop\u00eaa e a l'\u00e9 candid\u00e2 a l'intr\u00e2 inta NATO a part\u00ee da l'arv\u00ee do 2010, mom\u00e9nto into qu\u00e6 a l'\u00e0 ri\u00e7ev\u00fbo 'n ci\u00e0n d'a\u00e7i\u00f3n pe l'adex\u00f3n."}
{"id": "2392", "revid": "2355", "url": "https://lij.wikipedia.org/wiki?curid=2392", "title": "Bulgaria", "text": ""}
{"id": "2393", "revid": "12052", "url": "https://lij.wikipedia.org/wiki?curid=2393", "title": "\u00c7ipro", "text": "\u00c7ipro (\"Cipro\" in grego: \"\u039a\u03cd\u03c0\u03c1\u03bf\u03c2, K\u00fdpros\"; in turco: \"K\u0131br\u0131s\"; in zen\u00e9ize asc\u00ec: \"Zipri\"), ofi\u00e7i\u00e2mente conosci\u00fba comme Republica de \u00c7ipro (\"\u039a\u03c5\u03c0\u03c1\u03b9\u03b1\u03ba\u03ae \u0394\u03b7\u03bc\u03bf\u03ba\u03c1\u03b1\u03c4\u03af\u03b1 - Kypriak\u00ed Dhimokrat\u00eda\"), o l'\u00e9 un p\u00e0ize de l'est Eur\u00f2pa, menbro da Comunit\u00e6 Europea da-o 1\u00b0 m\u00e0zzo 2004. A seu capit\u00e2 a l'\u00e9 Nicox\u00eea (in grego: \"\u039b\u03b5\u03c5\u03ba\u03c9\u03c3\u03af\u03b1 - Lefkosia\"). A parte n\u00f2rd de l'\u00eczoa a l'\u00e9 st\u00e6ta \u00f2cup\u00e2 sa-a T\u00f9rchia into 1974. A \u00c7ipro do n\u00f2rd a l'\u00e9 st\u00e6ta proclam\u00e2 a Rep\u00f9blica T\u00f9rca de \u00c7\u00eepro do N\u00f2rd.\nSt\u00f6ia.\nA parte est de l'\u00eezoa de \u00c7ipro a l'\u00e9 st\u00e6ta inte l'Et\u00e6 de M\u00eazo, pe \u00e7irca \u00e7ento anni, 'na col\u00f2nia zeneize. L'\u00eezoa a l'\u00eaa divent\u00e2 'na rax\u00f3n de rat\u00e9lla tra-i zen\u00e9ixi e i vene\u00e7i\u00e9n, che de l\u00f3ngo de ci\u00f9 av\u00e9ivan conquist\u00f2u o po\u00e9i in sce l'\u00eezoa. Z\u00eana a gh'av\u00e9iva de concescio\u00ecn comerci\u00e2li sc\u00ecnn-a da l'\u00e0nno 1208, Ven\u00e9\u00e7ia da-o 1306. \nE instala\u00e7io\u00ecn comerci\u00e2li inte \u00e7it\u00e6 da cost\u00eaa e inta \u00e7it\u00e6 de Leoc\u00f2z\u00eea \u00eaan z\u00f6ne squ\u00e6xi a-o de f\u00eaua do terit\u00f6io do r\u00e9gno de \u00c7\u00eepro, e \u00eaan govern\u00e6 da'n Poist\u00e6 zen\u00e9ize e da'n Fon\u00e7ion\u00e2io (Balivo \u00f2 Bail\u00f2 \u00f2 Bo\u00e6o) vene\u00e7i\u00e0n, che de l\u00f3ngo de ci\u00f9 s\u2019intromet\u00e9ivan inti af\u00e2ri do R\u00e9gno. \nA Famag\u00f3sta, inte l'\u00e0nno 1372, s\u00f3n scciup\u00e6 de badal\u00f9ffe tra vene\u00e7i\u00e9n e zen\u00e9ixi. I zen\u00e9ixi l'\u00e0n pigi\u00e6 e o r\u00e8 de \u00c7\u00eepro, o P\u00eao II de Luxign\u00e0n, o l'\u00e0 perm\u00ecsso a-i vene\u00e7i\u00e9n de sachez\u00e2 e bit\u00eaghe e-e c\u00f6se di zen\u00e9ixi. A Rep\u00f9blica a l'\u00e0 m\u00e0nd\u00f2u al\u00f4a 'na fl\u00f2tta de 36 gal\u00eae e 14.000 sord\u00e0tti a-o com\u00e0ndo do P\u00eao Freg\u00f4zo, fr\u00e6 do D\u00fbxe Dom\u00e9nego Freg\u00f4zo (1370-1378) e pe finan\u00e7i\u00e2 l'inpr\u00e9iza a l'\u00e9 st\u00e6ta cre\u00e2 a Ma\u00f3nn-a de \u00c7\u00eepro \"Maona Cypri\" ('na societ\u00e6 de banchi\u00eari). O P\u00eao Freg\u00f4zo, inte l'\u00e0nno 1373, o destr\u00fbe a fl\u00f2tta do r\u00e8 e o p\u00ecggia Famag\u00f3sta. \nA Rep\u00f9blica inte l'\u00e0nno 1374 a l'inp\u00f3nn-e 'n trib\u00fbto (\"nomine et vice communis, patronorum participum et mahone\") ch'o l'inp\u00e9gna o r\u00e8 a pag\u00e2 2.012.400 sc\u00fbi d'\u00f6o da vers\u00e2 a-a Ma\u00f3nn-a pe 12 \u00e0nni, in trib\u00fbto de 40.000 sc\u00fbi a-a Rep\u00f9blica e in ci\u00f9 90.000 sc\u00fbi pe-o rinb\u00f3rso sp\u00e9ize. Fam\u00e0g\u00f3sta a r\u00e8sti\u00e2 'n protetor\u00e2to zen\u00e9ize, govern\u00f2u da-o B\u00e0nco de S\u00e0n Z\u00f2rzo, sc\u00ecnn-a a l'\u00e0nno 1464."}
{"id": "2394", "revid": "12052", "url": "https://lij.wikipedia.org/wiki?curid=2394", "title": "Croa\u00e7ia", "text": "A Cro\u00e0\u00e7ia (\"Hrvatska\" in cro\u00e2to, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Cro\u00e0\u00e7ia (\"Republika Hrvatska\" in cro\u00e2to, pronon\u00e7i\u00f2u ), a l'\u00e9 'n p\u00e0ize a-a crox\u00eaa tra l'Eor\u00f6pa meridion\u00e2le e s\u00f9d-\u00f2rient\u00e2le.\nGi\u00f6graf\u00eea.\nA Cro\u00e0\u00e7ia a conf\u00ecnn-a co-a Slov\u00e9nia a n\u00f2rd-\u00f2vest, con l'Ungher\u00eea a n\u00f2rd-\u00e8st, co-a S\u00e8rbia a lev\u00e0nte e con B\u00f2snia-Er\u00e7eg\u00f2vina e Monten\u00e9igro a s\u00f9d-\u00e8st. Afaci\u00e2 in sci\u00f4 M\u00e2 Adri\u00e0tico a s\u00f9d-\u00f2vest e a pon\u00e9nte, a l'\u00e0 'n conf\u00ecn mar\u00ectimo con l'It\u00e0lia asc\u00ec. A capit\u00e2le da Cro\u00e0\u00e7ia, e \u00e7it\u00e6 ci\u00f9 gr\u00e0nde do p\u00e0ize asc\u00ec, a l'\u00e9 Zag\u00e0bbria, capol\u00eaugo de unn-a de v\u00ecnti regio\u00ecn inte qu\u00e6 a l'\u00e9 spart\u00eea a na\u00e7i\u00f3n. A Cro\u00e0\u00e7ia a l'\u00e0 'n'\u00e0rea de 56.594 km2 e 'na popola\u00e7i\u00f3n de squ\u00e6xi 3,9 milio\u00ecn de pers\u00f3nn-e.\nSt\u00f6ia.\nI Cro\u00e2ti s\u00f3n ariv\u00e6 inta z\u00f6na into s\u00e9colo VI, cre\u00e0ndo do\u00ee duc\u00e2ti v\u00e8rso o s\u00e9colo IX. A Cro\u00e0\u00e7ia a l'\u00e9 st\u00e6ta riconosci\u00fba pi-\u00e2 pr\u00ecmma v\u00f2tta c\u00f3mme st\u00e2to indipend\u00e9nte a-i 7 de z\u00f9gno de l'879, co-o r\u00e9gno do D\u00f9cca Branimir. O pr\u00ecmmo r\u00e8 di cro\u00e2ti o l'\u00e9 st\u00e6to o Tomislav inte l'\u00e0nno 925, mom\u00e9nto into qu\u00e6 a Cro\u00e0\u00e7ia a l'\u00e9 st\u00e6ta elev\u00e2 a-o \"status\" de r\u00e9gno asc\u00ec. Apr\u00eauvo a-a cr\u00eexi de sucesci\u00f3n caxon\u00e2 da-a f\u00ecn da caz\u00e0dda Trpimirovi\u0107, o r\u00e9gno o l'\u00e9 fin\u00eeo pe uni\u00f3n person\u00e2 inte qu\u00e9llo de Ungher\u00eea a part\u00ee da-o 1102. Inte l'\u00e0nno 1527, pe contrast\u00e2 l'invax\u00f3n \u00f2tom\u00e0nn-a, o parlam\u00e9nto da Cro\u00e0\u00e7ia o l'\u00e0 elez\u00fbo o Ferdin\u00e0ndo I d'Asb\u00f9rgo a-o tr\u00f6no cro\u00e2to.\nInte l'\u00f2t\u00f4bre do 1918 a n\u00e0scita do st\u00e2to di Slov\u00eani, Cro\u00e2ti e S\u00e8rbi, indipend\u00e9nte da l'inp\u00earo oustro-ungar\u00ecco, a l'\u00e9 st\u00e6ta proclam\u00e2 a Zag\u00e0bbria e, into m\u00e9ize de dex\u00e9nbre de qu\u00e9llo \u00e0nno, o s'\u00e9 un\u00eeo a-o n\u00eauvo R\u00e9gno de Iogosl\u00e0via. Apr\u00eauvo a l'invax\u00f3n da Iogosl\u00e0via da p\u00e0rte de f\u00f2rse de l'\u00c0sse, a ci\u00f9 p\u00e0rte da Cro\u00e0\u00e7ia a l'\u00e9 st\u00e6ta incorpor\u00e2 into p\u00e0ize colabora\u00e7ion\u00ecsta do St\u00e2to Indipend\u00e9nte de Cro\u00e0\u00e7ia, o qu\u00e6 o l'\u00e0 incomens\u00f2u a persegoit\u00e2 S\u00e8rbi, Ebr\u00eai e S\u00ecngai. 'N movim\u00e9nto de rexist\u00e9nsa o l'\u00e0 port\u00f2u a-a crea\u00e7i\u00f3n da Rep\u00f9brica Social\u00ecsta de Cro\u00e0\u00e7ia, a qu\u00e6 d\u00f2ppo a go\u00e6ra a l'\u00e9 divent\u00e2 unn-a de na\u00e7io\u00ecn costito\u00e9nti da n\u00eauva Rep\u00f9brica Social\u00ecsta Feder\u00e2le de Iogosl\u00e0via. A-i 25 de z\u00f9gno do 1991 a Cro\u00e0\u00e7ia a l'\u00e0 diciar\u00f2u a s\u00f2 indipend\u00e9nsa, a-a f\u00ecn \u00f2tegn\u00fba depo\u00ee i qu\u00e0ttro \u00e0nni da cosc\u00ec d\u00eeta go\u00e6ra cro\u00e2ta de indipend\u00e9nsa.\nEconom\u00eea e pol\u00ectica.\nA Cro\u00e0\u00e7ia a l'\u00e9 clascific\u00e2 da-a B\u00e0nca Mondi\u00e2le c\u00f3mme 'n'econom\u00eea a \u00e2to r\u00e9dito e 'n liv\u00e9llo as\u00e6 \u00e2to de svil\u00f9ppo seg\u00f3ndo a sc\u00e2 de l'\u00ccndice de Svil\u00f9ppo Um\u00e2no. I seto\u00ee ci\u00f9 inport\u00e0nti de l'econom\u00eea cro\u00e2ta s\u00f3n, inte l'\u00f2rdine, i serv\u00ec\u00e7\u00e7i, l'ind\u00f9stria e l'agricolt\u00fba. O tur\u00ecsmo o l'\u00e9 'n'ativit\u00e6 econ\u00f2mica as\u00e6 inport\u00e0nte, co-a Cro\u00e0\u00e7ia ch'a l'\u00e9 conscider\u00e2 tra e v\u00ecnti destina\u00e7io\u00ecn tur\u00ecstiche ci\u00f9 popol\u00e2ri a-o m\u00f3ndo. O St\u00e2to cro\u00e2to o l'\u00e0 anc\u00f3n o contr\u00f2llo in sce p\u00e0rte de l'econom\u00eea, f\u00e6to ch'o p\u00f2rta a di gr\u00e9ndi investim\u00e9nti into set\u00f4 p\u00f9blico. L'Uni\u00f3n Eorop\u00eaa a l'\u00e9 o ci\u00f9 inport\u00e0nte p\u00e0rtner comerci\u00e2le da Cro\u00e0\u00e7ia. A na\u00e7i\u00f3n a garant\u00ecsce ascist\u00e9nsa soci\u00e2le, ascist\u00e9nsa sanit\u00e2ia univers\u00e2le e educa\u00e7i\u00f3n prim\u00e2ia e second\u00e2ia de b\u00e0dda a t\u00f9tti i s\u00f2 \u00e7itad\u00ecn m\u00e9ntre o sup\u00f2rto a-o set\u00f4 coltur\u00e2le, a-i m\u00e9zzi de comunica\u00e7i\u00f3n e a l'editor\u00eea, o l'\u00e9 forn\u00eeo da institu\u00e7io\u00ecn p\u00f9bliche e investim\u00e9nti priv\u00e6.\nA Cro\u00e0\u00e7ia a l'\u00e9 'na rep\u00f9brica parlament\u00e2re, m\u00e9nbro de l'Uni\u00f3n Eorop\u00eaa, de Na\u00e7io\u00ecn Un\u00eee, do Cons\u00e9ggio d'Eor\u00f6pa, da NATO, da WTO e tra i fondato\u00ee de l'Uni\u00f3n pe-o Mediter\u00e0nio. Parte\u00e7ip\u00e0nte at\u00eevo a-e miscio\u00ecn de \"peacekeeping\" de Na\u00e7io\u00ecn Un\u00eee, a Cro\u00e0\u00e7ia a l'\u00e0 mand\u00f2u de tr\u00f9ppe inte l'ISAF e a l'\u00e0 av\u00fbo o s\u00e9ggio no perman\u00e9nte do Cons\u00e9ggio de Segu\u00e9ssa de Na\u00e7io\u00ecn Un\u00eee pe-o bi\u00e9nio 2008-2009. A part\u00ee da l'\u00e0nno 2000 o gov\u00e8rno cro\u00e2to o l'\u00e0 f\u00e6to di gr\u00e9ndi investim\u00e9nti inte infrastrut\u00fbe, sp\u00e9cce inte v\u00eee de trasp\u00f2rto p\u00e0rte di cosc\u00ec d\u00eeti corido\u00ee paneorop\u00eai."}
{"id": "2395", "revid": "12052", "url": "https://lij.wikipedia.org/wiki?curid=2395", "title": "Danemarca", "text": "A Danem\u00e0rca (in zen\u00e9ize Danim\u00e0rca asc\u00ec, \"Danmark\" in dan\u00e9ize, pronon\u00e7i\u00f2u ) a l'\u00e9 'n p\u00e0ize de l'Eor\u00f6pa do n\u00f2rd.\nGi\u00f6graf\u00eea.\nA Danem\u00e0rca a l'\u00e9 a na\u00e7i\u00f3n costito\u00e9nte centr\u00e2le e ci\u00f9 popol\u00f4za do R\u00e9gno de Danem\u00e0rca, st\u00e2to costitu\u00e7ion\u00e2le unit\u00e2io ch'o l'incl\u00f9dde i do\u00ee terit\u00f6i, inte l'Atl\u00e0ntico do n\u00f2rd, de \u00cezoe Far\u0153 e da Groenl\u00e0ndia asc\u00ec. O R\u00e9gno de Danem\u00e0rca, inta s\u00f2 p\u00e0rte eorop\u00eaa, o l'\u00e9 o ci\u00f9 meridion\u00e2le di st\u00e2ti scand\u00ecnavi, scito\u00f2u tra a Sv\u00e9\u00e7ia a n\u00f2rd-\u00e8st, a Norv\u00e9ggia a n\u00f2rd, e a German\u00eea, a s\u00f4la na\u00e7i\u00f3n co-a qu\u00e6 a Danem\u00e0rca a l'\u00e0 'n conf\u00ecn ter\u00e8stre, a s\u00f9d. A l'\u00e0 'n'\u00e0rea tot\u00e2le de 42.943 km2 e a l'\u00e9 form\u00e2 da-a pen\u00eezoa do Jutland e da 'n ar\u00e7ip\u00e9lago de a-o m\u00eano 443 \u00eezoe, tra e qu\u00e6 e ci\u00f9 gr\u00e9nde s\u00f3n qu\u00e9lle de Sj\u00e6lland, Fyn e Vendsyssel-Thy. O terit\u00f6io dan\u00e9ize o l'\u00e9 pi-\u00e2 ci\u00f9 p\u00e0rte in ci\u00e0n, carateriz\u00f2u da t\u00e6re coltiv\u00e6, c\u00f2ste b\u00e0sse, col\u00ecnn-e pic\u00ecnn-e e 'n cl\u00ecmma tenpi\u00f2u.\nA-o nov\u00e9nbre do 2021, a s\u00f2 popola\u00e7i\u00f3n a l'\u00eaa de 5,87 milio\u00ecn de pers\u00f3nn-e, de qu\u00e6 800.000 st\u00e0n inta capit\u00e2le Copenaghen, \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec. E \u00e2tre \u00e7it\u00e6 ci\u00f9 inport\u00e0nti s\u00f3n, inte l'\u00f3rdine, Aarhus, Odense e Aalborg.\nSt\u00f6ia.\nO r\u00e9gno de Danem\u00e0rca o l'\u00e9 em\u00e8rso into s\u00e9colo VIII c\u00f3mme 'n'inport\u00e0nte pot\u00e9nsa mar\u00ectima inte l'\u00e0nbito de l\u00f2tte pe-o dom\u00ecnio do M\u00e2 B\u00e0ltico. Inte l'\u00e0nno 1397 o s'\u00e9 un\u00eeo a Norv\u00e9ggia e Sv\u00e9\u00e7ia pe cre\u00e2 a cosc\u00ec d\u00eeta Uni\u00f3n de Kalmar, du\u00e2 sc\u00ecnn-a-a secesci\u00f3n di sved\u00e9ixi into 1523. O rest\u00e0nte r\u00e9gno de Danem\u00e0rca-Norv\u00e9ggia o l'\u00e0 d\u00f3nca conbat\u00fbo v\u00e0rie go\u00e6re c\u00f3ntra l'inp\u00earo sved\u00e9ize into s\u00e9colo XVIII, perd\u00e9ndo \u00e2tri terit\u00f6i asc\u00ec. Depo\u00ee e go\u00e6re napoli\u00f2niche, con l'\u00f2cupa\u00e7i\u00f3n da Norv\u00e9ggia da p\u00e0rte di sved\u00e9ixi, a-a Danem\u00e0rca o l'\u00eaa d\u00f3nca rest\u00f2u s\u00f4lo o contr\u00f2llo de \u00cezoe Far\u0153, da Groenl\u00e0ndia e de l'Isl\u00e0nda. 'N'ond\u00e2 de sentim\u00e9nti nazional\u00ecstichi a l'\u00e0 caxon\u00f2u a d\u00f3ggia bat\u00f2sta inta pr\u00ecmma e inta seg\u00f3nda go\u00e6ra do Schleswig, rispetivam\u00e9nte do 1848 e do 1864, con t\u00f9tte e d\u00f4e ch'\u00e0n port\u00f2u a de p\u00e8rdie teritori\u00e2li a fav\u00f4 da Pr\u00f9scia. Inte 'sto per\u00eeodo chi, a-i 5 de z\u00f9gno do 1849 a l'\u00e9 st\u00e6ta adot\u00e2 a Costitu\u00e7i\u00f3n da Danem\u00e0rca, a qu\u00e6 a l'\u00e0 segn\u00f2u a f\u00ecn da monarch\u00eea asol\u00fbta ch'a control\u00e2va a na\u00e7i\u00f3n da-o 1660, inplement\u00e0ndo l'ato\u00e2le scist\u00eama parlament\u00e2re.\nCo-o progres\u00eevo svil\u00f9ppo econ\u00f2mico dov\u00fbo a l'industrializa\u00e7i\u00f3n de l'agricolt\u00fba inta seg\u00f3nda meit\u00e6 do s\u00e9colo XIX, a Danem\u00e0rca a l'\u00e0 incomens\u00f2u a introd\u00fbe e pr\u00ecmme rif\u00f3rme soci\u00e2li e do merc\u00f2u do l\u00f2u a-o prin\u00e7\u00ecpio do s\u00e9colo XX, cre\u00e0ndo a b\u00e2ze do mod\u00e8rno mod\u00e9llo n\u00f2rdico de st\u00e2to soci\u00e2le e de l'avans\u00e2 econom\u00eea m\u00ecsta dan\u00e9ize. A Danem\u00e0rca a l'\u00e9 rest\u00e2 neotr\u00e2le into c\u00f3rso da Pr\u00ecmma Go\u00e6ra Mondi\u00e2le ma, a \u00f2gni m\u00f2ddo, into 1920 a l'\u00e9 ariesc\u00eea a ricuper\u00e2 o contr\u00f2llo da meit\u00e6 setentrion\u00e2le do Schleswig asc\u00ec. Co-o seg\u00f3ndo confl\u00ectto mondi\u00e2le a neotralit\u00e6 dan\u00e9ize a l'\u00e9 st\u00e6ta pe c\u00f3ntra viol\u00e2, co-a na\u00e7i\u00f3n ch'a l'\u00e9 st\u00e6ta \u00f2cup\u00e2 da-a German\u00eea naz\u00ecsta inte l'arv\u00ee do 1940. Con l'\u00f2cupa\u00e7i\u00f3n ted\u00e9sca o l'\u00e0 incomens\u00f2u a svilup\u00e2se da-o 1943 'n movim\u00e9nto de rexist\u00e9nsa e, depo\u00ee a diciara\u00e7i\u00f3n d'indipend\u00e9nsa de l'Isl\u00e0nda do 1944, a Danem\u00e0rca a l'\u00e9 st\u00e6ta liber\u00e2 into m\u00e0zzo 1945. Inte l'\u00e0nno 1973 a na\u00e7i\u00f3n, ins\u00e9mme a-a Groenl\u00e0ndia ma escl\u00fbze e \u00cezoe Far\u0153, a l'\u00e9 divent\u00e2 un di p\u00e0ixi m\u00e9nbri de qu\u00e9lla \u00f2rganiza\u00e7i\u00f3n che ancheu a l'\u00e9 l'Uni\u00f3n Eorop\u00eaa, scib\u00e9n ch'a l'\u00e0 conserv\u00f2u qu\u00e0rche prerogat\u00eeva c\u00f3mme a s\u00f2 mon\u00e6a, a cor\u00f3nn-a dan\u00e9ize.\nEconom\u00eea e pol\u00ectica.\nA Danem\u00e0rca a l'\u00e9 'n p\u00e0ize svilup\u00f2u co-\u00een \u00e2to liv\u00e9llo de qualit\u00e6 de v\u00ectta e de \u00e2tri indicato\u00ee in sce di par\u00e0metri c\u00f3mme l'educa\u00e7i\u00f3n, l'ascist\u00e9nsa sanit\u00e2ia, e libert\u00e6 civ\u00eeli e o svil\u00f9ppo um\u00e2no in gener\u00e2le.\nA Danem\u00e0rca a l'\u00e0 'na f\u00f3rte inflo\u00e9nsa in sci\u00f4 r\u00e8sto do r\u00e9gno dan\u00e9ize, scib\u00e9n ch'a l'\u00e0 dov\u00fbo deleg\u00e2 v\u00e0rie s\u00f2 prerogat\u00eeve in sc\u00ea questio\u00ecn int\u00e8rne. L'aoto-gov\u00e8rno o l'\u00e9 st\u00e6to conc\u00e8sso a-e \u00cezoe Far\u0153 into 1948 e a-a Groel\u00e0ndia into 1979, terit\u00f6io ch'o l'\u00e0 \u00f2tegn\u00fbo 'n'outonom\u00eea anc\u00f3n ci\u00f9 l\u00e0rga into 2009. A Danem\u00e0rca a l'\u00e9 un di fondato\u00ee de Na\u00e7io\u00ecn Un\u00eee, da NATO, do Cons\u00e9ggio n\u00f2rdico, de l'OECD e de l'OSCE, \u00f3ltre che m\u00e9nbro de l'Uni\u00f3n Eorop\u00eaa e de l'\u00c0rea Schengen. A na\u00e7i\u00f3n a l'\u00e0 di str\u00e9iti lig\u00e0mmi pol\u00ectichi, coltur\u00e2li e lengo\u00ecstichi co-i \u00e2tri p\u00e0ixi scand\u00ecnavi, co-a l\u00e9ngoa dan\u00e9ize che in p\u00e0rte a s'asom\u00eagia a-o norveg\u00e9ize e a-o sved\u00e9ize."}
{"id": "2396", "revid": "12052", "url": "https://lij.wikipedia.org/wiki?curid=2396", "title": "Est\u00f2nia", "text": "L'Est\u00f2nia (\"Eesti\" in \u00e8stone, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica d'Est\u00f2nia (\"Eesti Vabariik\" in \u00e8stone, pronon\u00e7i\u00f2u ), a l'\u00e9 'n p\u00e0ize de l'Eor\u00f6pa scito\u00f2u inta regi\u00f3n b\u00e0ltica.\nGi\u00f6graf\u00eea.\nL'Est\u00f2nia a l'\u00e9 unn-a de tr\u00e6 na\u00e7io\u00ecn b\u00e0ltiche e a conf\u00ecnn-a co-a Let\u00f2nia a s\u00f9d e co-a R\u00f9scia, pi-\u00e2 ci\u00f9 p\u00e0rte pe m\u00eazo do L\u00e2go Peipus, a lev\u00e0nte. A n\u00f2rd a l'\u00e9 bagn\u00e2 da-o G\u00f3rfo de Finl\u00e0ndia, o qu\u00e6 a sep\u00e2ra da-o st\u00e2to finland\u00e9ize, e a pon\u00e9nte da-o M\u00e2 B\u00e0ltico, ch'a sep\u00e2ra da-a Sv\u00e9\u00e7ia. O terit\u00f6io \u00e8stone o l'\u00e9 form\u00f2u da 'na p\u00e0rte de t\u00e6raf\u00e8rma, da-e d\u00f4e gr\u00e9nde \u00eezoe de Saaremaa e de Hiiumaa, e da \u00e2tre 2.200 \u00eezoe e izo\u00f6ti l\u00f3ngo a c\u00f2sta de lev\u00e0nte do M\u00e2 B\u00e0ltico, pe 'n'\u00e0rea tot\u00e2le de 45.339 km2 e 'na popola\u00e7i\u00f3n de 1,3 milio\u00ecn.\nA capit\u00e2le de l'Est\u00f2nia, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Tallinn; e \u00e2tre \u00e7it\u00e6 ci\u00f9 inport\u00e0nti s\u00f3n Tartu e Narva. A l\u00e9ngoa \u00e8stone a l'\u00e9 qu\u00e9lla ofi\u00e7i\u00e2 do p\u00e0ize e l\u00e9ngoa mo\u00e6 da ci\u00f9 p\u00e0rte da popola\u00e7i\u00f3n, \u00f3ltre che seg\u00f3nda l\u00e9ngoa finn\u00ecca ci\u00f9 parl\u00e2 a-o m\u00f3ndo.\nSt\u00f6ia.\nA prez\u00e9nsa de l'\u00f2mmo inte t\u00e6re d\u00f3nde \u00f2ua gh'\u00e9 o mod\u00e8rno st\u00e2to \u00e8stone a l'\u00e9 docoment\u00e2 za da-o X mil\u00e9nio pr\u00ecmma de Cr\u00ecsto. Inte l'et\u00e6 de m\u00eazo a popola\u00e7i\u00f3n do p\u00f2sto a l'\u00e9 st\u00e6ta unn-e de \u00f9rtime de l'Eor\u00f6pa a abandon\u00e2 a religi\u00f3n pag\u00e0nn-a e a convert\u00eese a-o cristian\u00eaximo apr\u00eauvo a-a crox\u00e2 livoni\u00e0nn-a, vosci\u00fba da-i p\u00e0ppi into s\u00e9colo XIII. Depo\u00ee s\u00e9coli de dom\u00ecnio de l'\u00f3rdine teot\u00f2nico, da Danim\u00e0rca, da Sv\u00e9\u00e7ia e de l'inp\u00earo r\u00f9scio, o l'\u00e0 incomens\u00f2u a svilup\u00e2se 'n s\u00e9nso de identit\u00e6 na\u00e7ion\u00e2le \u00e8stone v\u00e8rso a meit\u00e6 do s\u00e9colo XIX. Qu\u00e9sto o l'\u00e0 port\u00f2u, a-i 24 de frev\u00e2 do 1918 a-a diciara\u00e7i\u00f3n d'indipend\u00e9nsa de l'Est\u00f2nia da-a rep\u00f9brica r\u00f9scia e da l'inp\u00earo ted\u00e8sco e, depo\u00ee a f\u00ecn da Pr\u00ecmma Go\u00e6ra Mondi\u00e2le, a-a Go\u00e6ra d'Indipend\u00e9nsa do 1918-1920, inta qu\u00e6 i \u00e8stoni s\u00f3n ariesc\u00eei a b\u00e0tte i invaso\u00ee bolscevichi e a dif\u00e9nde a zo\u00eana rep\u00f9brica.\nDepo\u00ee av\u00e9i conserv\u00f2u 'n gov\u00e8rno democr\u00e0tico pi-\u00e2 ci\u00f9 p\u00e0rte do per\u00eeodo tra e d\u00f4e go\u00e6re, co-o scc\u00e9uppo da Seg\u00f3nda Go\u00e6ra Mondi\u00e2le l'Est\u00f2nia a l'\u00e0 diciar\u00f2u a s\u00f2 neotralit\u00e6. vegn\u00ecndo per\u00f2 \u00f2cup\u00e2 s\u00e9gge da l'Uni\u00f3n Sovi\u00e9tica into 1940 che da-a German\u00eea naz\u00ecsta into 1941, pe p\u00f6i pas\u00e2 t\u00f3rna s\u00f3tt'a-i sovi\u00e9tichi con l'institu\u00e7i\u00f3n da RSS \u00c8stone. A desp\u00e6to da p\u00e8rdia, \"de facto\", da s\u00f2 indipend\u00e9nsa, con l'\u00f2cupa\u00e7i\u00f3n de l'Uni\u00f3n Sovi\u00e9tica a na\u00e7i\u00f3n a l'\u00e9 contino\u00e2 \"de iure\" pe m\u00eazo di s\u00f2 raprezent\u00e0nti diplom\u00e0tichi e do s\u00f2 gov\u00e8rno in ex\u00eclio. A \u00f2gni m\u00f2ddo, apr\u00eauvo a-a riv\u00f2lta pac\u00ecfica di \u00e0nni 1988-1990 conosci\u00fba co-o n\u00f3mme de \"rivolu\u00e7i\u00f3n cant\u00e2\", a-i 20 de ag\u00f3sto do 1991 l'indipend\u00e9nsa de l'Est\u00f2nia a l'\u00e9 st\u00e6ta ristor\u00e2.\nEconom\u00eea e pol\u00ectica.\nL'Est\u00f2nia a l'\u00e9 'n p\u00e0ize svilup\u00f2u co-\u00een'econom\u00eea a \u00e2to r\u00e9dito e 'n liv\u00e9llo as\u00e6 \u00e2to de svil\u00f9ppo seg\u00f3ndo a sc\u00e2 de l'\u00ccndice de Svil\u00f9ppo Um\u00e2no. A l'\u00e0 'n b\u00f3n liv\u00e9llo de qualit\u00e6 de v\u00ectta, d'educa\u00e7i\u00f3n, de digitaliza\u00e7i\u00f3n di serv\u00ec\u00e7\u00e7i p\u00f9blichi e de l'econom\u00eea in gener\u00e2le. A l'\u00e9 'na rep\u00f9brica parlament\u00e2re, democr\u00e0tica e unit\u00e2ia, spart\u00eea in 15 cont\u00eae ciam\u00e6 \"maakond\".\nA na\u00e7i\u00f3n a l'\u00e9 un di m\u00e9nbri de l'Uni\u00f3n Eorop\u00eaa, de l'Eoroz\u00f6na, de l'\u00c0rea Schengen, da NATO e de l'OECD."}
{"id": "2397", "revid": "1211", "url": "https://lij.wikipedia.org/wiki?curid=2397", "title": "Finlandia", "text": "A Finl\u00e0ndia (\"Suomi\" in finland\u00e9ize, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Finl\u00e0ndia (\"Suomen tasavalta\" in finland\u00e9ize), a l'\u00e9 'n p\u00e0ize de l'Eor\u00f6pa do n\u00f2rd.\nGi\u00f6graf\u00eea.\nA Finl\u00e0ndia a conf\u00ecnn-a co-a Sv\u00e9\u00e7ia a pon\u00e9nte, co-a R\u00f9scia a lev\u00e0nte e co-a Norv\u00e9ggia a n\u00f2rd. A na\u00e7i\u00f3n a l'\u00e9 afaci\u00e2 in sci\u00f4 M\u00e2 B\u00e0ltico e, in particol\u00e2, in sci\u00f4 G\u00f3rfo de B\u00f2tnia a pon\u00e9nte e in sci\u00f4 G\u00f3rfo de Finl\u00e0ndia v\u00e8rso s\u00f9d, o qu\u00e6 a sep\u00e2ra da l'Est\u00f2nia. O s\u00f2 cl\u00ecmma o c\u00e0ngia in sci\u00e2 b\u00e2ze da latit\u00f9dine, pas\u00e0ndo da-o cl\u00ecmma continent\u00e2le \u00f9mido da p\u00e0rte ci\u00f9 a s\u00f9d a qu\u00e9llo bore\u00e2le ci\u00f9 a n\u00f2rd. A na\u00e7i\u00f3n, ch'a l'\u00e0 'n'\u00e0rea de 338.455 km2 e 'na popola\u00e7i\u00f3n de 5,5 milio\u00ecn de pers\u00f3nn-e, a l'\u00e9 cov\u00e8rta sorviat\u00f9tto da-a cosc\u00ec d\u00eeta taiga e a l'\u00e0 ci\u00f9 de 180.000 l\u00e2ghi.\nA capit\u00e2le da Finl\u00e0ndia, e \u00e7it\u00e6 ci\u00f9 gr\u00e0nde do p\u00e0ize asc\u00ec, a l'\u00e9 Helsinki; e \u00e2tre \u00e7it\u00e6 ci\u00f9 inport\u00e0nti s\u00f3n Tampere e Turku. A na\u00e7i\u00f3n a l'\u00e9 ofi\u00e7ialm\u00e9nte bil\u00ecngoe in qu\u00e0nto s\u00e9gge o finland\u00e9ize che o sved\u00e9ize s\u00f3n riconosci\u00fbe c\u00f3mme ofi\u00e7i\u00e6.\nSt\u00f6ia.\nE pr\u00ecmme popola\u00e7io\u00ecn s\u00f3n ariv\u00e6 inte l'\u00e0rea ci\u00f9 \u00f2 m\u00eano into s\u00e9colo X pr\u00ecmma de Cr\u00ecsto, depo\u00ee a f\u00ecn de l'\u00f9rtimo per\u00eeodo glaci\u00e2le, port\u00e0ndo a-o suces\u00eevo svil\u00f9ppo de v\u00e0rie colt\u00fbe e st\u00eeli de cer\u00e0miche into c\u00f3rso de l'et\u00e6 da pr\u00eea. Inte l'et\u00e6 do br\u00f3nzo e qu\u00e9lla do f\u00e6ro gh'\u00e9 a testimoni\u00e0nsa di inport\u00e0nti sc\u00e0ngi co-e \u00e2tre colt\u00fbe da Fennosc\u00e0ndia e da regi\u00f3n b\u00e0ltica. A part\u00ee da-o s\u00e9colo XIII a Finl\u00e0ndia a l'\u00e9 st\u00e6ta progrescivam\u00e9nte \u00f2cup\u00e2 da-a Sv\u00e9\u00e7ia into c\u00f3rso de crox\u00e6 n\u00f2rdiche, na\u00e7i\u00f3n ch'a l'\u00e0 control\u00f2u l'\u00e0rea pe v\u00e0rri s\u00e9coli. Inte l'\u00e0nno 1809, apr\u00eauvo a-a vit\u00f6ia r\u00f9scia inta go\u00e6ra finland\u00e9ize a z\u00f6na a l'\u00e9 divent\u00e2 p\u00e0rte de l'inp\u00earo zar\u00ecsta c\u00f3mme Granduc\u00e2to de Finl\u00e0ndia, dot\u00f2u de 'na s\u00f2 pr\u00f2pia outonom\u00eea. Inte 'sto per\u00eeodo chi a colt\u00fba finland\u00e9ize a l'\u00e0 incomens\u00f2u a svilup\u00e2se, f\u00e6to ch'o l'\u00e0 port\u00f2u f\u00eeto a-e pr\u00ecmme id\u00eae indipendent\u00ecste. Into 1906, a Finl\u00e0ndia a l'\u00e9 st\u00e6ta a pr\u00ecmma na\u00e7i\u00f3n eorop\u00eaa a garant\u00ee a t\u00f9tti i s\u00f2 \u00e7itad\u00ecn o dir\u00ectto de v\u00f4to e a poscibilit\u00e6 d'\u00f2tegn\u00ee de c\u00e0reghe p\u00f9bliche.\nO Nic\u00f2lla II, l'\u00f9rtimo zar da R\u00f9scia, o l'\u00e0 tent\u00f2u de ruscific\u00e2 l'\u00e0rea, lev\u00e0ndo a s\u00f2 outonom\u00eea asc\u00ec, ma apr\u00eauvo a-a rivolu\u00e7i\u00f3n r\u00f9scia do 1917 a Finl\u00e0nda a l'\u00e9 ariesc\u00eea a diciar\u00e2 a s\u00f2 indipend\u00e9nsa, goagn\u00e2 depo\u00ee 'na go\u00e6ra civ\u00eele. Inta Seg\u00f3nda Go\u00e6ra Mondi\u00e2le a Finl\u00e0ndia a l'\u00e0 dov\u00fbo conb\u00e0tte c\u00f3ntra l'Uni\u00f3n Sovi\u00e9tica, co-e cosc\u00ec d\u00eete go\u00e6re d'inv\u00e8rno e de continoa\u00e7i\u00f3n, e c\u00f3ntra a German\u00eea naz\u00ecsta inta go\u00e6ra lap\u00f3ne. Scib\u00e9n ch'a l'\u00e0 perd\u00fbo p\u00e0rte do s\u00f2 terit\u00f6io a fav\u00f4 di r\u00f9sci, incl\u00fbza a \u00e7it\u00e6 as\u00e6 inport\u00e0nte da-o p\u00f3nto de v\u00ecsta st\u00f2rico e coltur\u00e2le de Vyborg, a na\u00e7i\u00f3n a l'\u00e9 ariesc\u00eea a mantegn\u00ee a s\u00f2 indipend\u00e9nsa sc\u00ecnn'a-a giorn\u00e2 d'ancheu.\nEconom\u00eea e pol\u00ectica.\nA Finl\u00e0ndia, st\u00e2to prin\u00e7ipalm\u00e9nte agr\u00eccolo sc\u00ecnn-a-i \u00e0nni '50, depo\u00ee a Seg\u00f3nda Go\u00e6ra Mondi\u00e2le a s'\u00e9 f\u00eeto svilup\u00e2 inte 'n'econom\u00eea avans\u00e2, m\u00e9ntre o vegn\u00eeva inplement\u00f2u 'n est\u00e9izo st\u00e2to soci\u00e2le baz\u00f2u in sci\u00f4 cosc\u00ec d\u00eeto mod\u00e9llo n\u00f2rdico, port\u00e0ndo d\u00f3nca a 'n fort\u00ecscimo aom\u00e9nto da rich\u00e9ssa e do r\u00e9dito pro capite. A na\u00e7i\u00f3n a l'\u00e0 'n liv\u00e9llo as\u00e6 \u00e2to de svil\u00f9ppo seg\u00f3ndo v\u00e0rri \u00ecndichi, da l'educa\u00e7i\u00f3n, a-e libert\u00e6 civ\u00eeli, a-a conpetitivit\u00e6 econ\u00f2mica, a-a qualit\u00e6 de v\u00ectta e a-o svil\u00f9ppo um\u00e2no in gener\u00e2le. Inte l'\u00e0nno 2015 a l'\u00e9 st\u00e6ta a pr\u00ecmma na\u00e7i\u00f3n pe libert\u00e6 de st\u00e0npa e pe capit\u00e2le um\u00e2no m\u00e9ntre, into per\u00eeodo 2011-2016, a l'\u00eaa qu\u00e9lla ci\u00f9 st\u00e0bile pe-o \"Fragile States Index\". Into m\u00e6ximo per\u00eeodo a l'\u00e9 st\u00e6ta a seg\u00f3nda na\u00e7i\u00f3n ci\u00f9 avans\u00e2 pe-o \"Global Gender Gap Report\" e, da-o 2018 a-a giorn\u00e2 d'ancheu, a l'\u00e9 conscider\u00e2 a na\u00e7i\u00f3n ci\u00f9 fel\u00ee\u00e7e a-o m\u00f3ndo seg\u00f3ndo o \"World Happiness Report\".\nA Finl\u00e0ndia, intr\u00e2 inte Na\u00e7io\u00ecn Un\u00eee inte l'\u00e0nno 1955, a l'\u00e0 ofi\u00e7ialm\u00e9nte adot\u00f2u 'na pol\u00ectica de neotralit\u00e6. A l'\u00e9 un di m\u00e9nbri de l'OECD da-o 1969, da PfP da-o 1994, de l'Uni\u00f3n Eorop\u00eaa da-o 1995, de l'EAPC da-o 1997 e de l'Eoroz\u00f6na sc\u00ecn da-a s\u00f2 crea\u00e7i\u00f3n into 1999."}
{"id": "2398", "revid": "1211", "url": "https://lij.wikipedia.org/wiki?curid=2398", "title": "Germania", "text": "Nomme ofi\u00e7i\u00e2: \"Bundesrepublik Deutschland\", p\u00e0ize de l'Eur\u00f2pa \u00e7entr\u00e2, p\u00e0ize fondat\u00f4 da Comunit\u00e6 Europea into 1957 (a-o tempo Germania O\u00e7\u00e7ident\u00e2), a seu capit\u00e2 a l'\u00e9 Berlin.\nA Germania a confinn-a a n\u00f2rd co-o m\u00e2 do N\u00f2rd, a Danemarca e o m\u00e2 Baltego; a levante co-a P\u00f2l\u00f2nia e a Repubbrica Ceca; a sud co l'Austria e a Sviss\u00eba e a ponente co-a Fransa, o Luscemburgo, o Belgio e i Paixi Basci\nA Germania a l'\u00e8 unn-a rep\u00fbbbrica feder\u00e2 de sezze stati (d\u00eeti \"Bundesl\u00e4nder\" in tedesco). O p\u00e0ize into pass\u00f2u o l'\u00eaa form\u00f2u da diversci stati sovren co-a so colt\u00f9a, religi\u00f3n e st\u00f6ia, l'unifica\u00e7i\u00f3n a l'\u00e8 st\u00e6ta comp\u00eca into 1871. \nA rep\u00fbbbrica feder\u00e2 de Germania a l'\u00e8 parte de Nacioin Un\u00efe, da NATO, do G8 e da Comunit\u00e6 Europea. A l'\u00e8 a ci\u00f9 popol\u00f4sa e economicamente f\u00f2rte na\u00e7i\u00f3n da Comunit\u00e6 Europea e a t\u00e8rsa na\u00e7ion do m\u00f3ndo pe economia e pe esporta\u00e7i\u00f3n.\nSt\u00f6ia.\nDivixo\u00ecn e reunifica\u00e7i\u00f3n (1945-90).\nDa-a fin da segonda gu\u00e6ra mondi\u00e2 a Germania e a seu capit\u00e2 son st\u00e6te spart\u00efe in te quattro zone de occupa\u00e7ion. I settoi ocup\u00e6 da Fransa, Regno Un\u00efo e Stati Un\u00efi d'America se son un\u00eei o 23 de Mazzo do 1949 pe form\u00e2 a Repubbrica Feder\u00e2 de Germania, o sett\u00f4 ocup\u00f2u da l'Union de Repubbriche So\u00e7ialiste Sovietiche o l'\u00e0 form\u00f2u a Repubbrica Democratega Tedesca o 7 de \u00d6tobre do 1949. I do\u00ee stati ean d\u00eeti a-e c\u00fbrte: Germania Ovest e Germania Est respettivamente.\nA Germania a l'\u00e9 st\u00e6ta riun\u00eea into 1990 apreuvo a-a ch\u00e9ita da Mi\u00e2gia de Berlin into 1989.\nDivixioin Amministrat\u00efve.\nA Germania a l'\u00e8 div\u00eeza inte 16 stati:"}
{"id": "2399", "revid": "2355", "url": "https://lij.wikipedia.org/wiki?curid=2399", "title": "Ge\u00f2rgia (Na\u00e7ioin d'Eur\u00f2pa)", "text": ""}
{"id": "2400", "revid": "1211", "url": "https://lij.wikipedia.org/wiki?curid=2400", "title": "Gr\u00eacia", "text": "A Gr\u00eacia (\"\u0395\u03bb\u03bb\u03ac\u03b4\u03b1\" in gr\u00eago, trasliter\u00f2u in \"Ell\u00e1da\", pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica El\u00e9nica (\"\u0395\u03bb\u03bb\u03b7\u03bd\u03b9\u03ba\u03ae \u0394\u03b7\u03bc\u03bf\u03ba\u03c1\u03b1\u03c4\u03af\u03b1\" in gr\u00eago, trasliter\u00f2u in \"Elliniki Dimokratia\", pronon\u00e7i\u00f2u ), a l'\u00e9 'n p\u00e0ize de l'Eor\u00f6pa s\u00f9d-\u00f2rient\u00e2le.\nGi\u00f6graf\u00eea.\nA Gr\u00eacia a se tr\u00eauva a l'estremit\u00e6 meridion\u00e2le da pen\u00eezoa balc\u00e0nica, a-a crox\u00eaa tra Eor\u00f6pa, \u00c0zia e \u00c0frica. A conf\u00ecnn-a con l'Alban\u00eea a n\u00f2rd-\u00f2vest, co-a Ma\u00e7ed\u00f2nia do N\u00f2rd e a Bulgar\u00eea a n\u00f2rd e co-a Turch\u00eea a n\u00f2rd-\u00e8st. A l'\u00e9 bagn\u00e2 a lev\u00e0nte da-o M\u00e2 Eg\u00eao, a pon\u00e9nte da-o M\u00e2 I\u00f2nio e a s\u00f9d da-o M\u00e2 de Cr\u00eata e da-o M\u00e2 Mediter\u00e0nio. A Rep\u00f9brica El\u00e9nica a l'\u00e9 a na\u00e7i\u00f3n co-a c\u00f2sta ci\u00f9 l\u00f3nga in sci\u00f4 bac\u00ecn do Mediter\u00e0nio, a qu\u00e6 a l'incl\u00f9dde migi\u00e6a de \u00eezoe. O st\u00e2to o l'\u00e9 tradi\u00e7ionalm\u00e9nte spart\u00eeo inte n\u00eauve regio\u00ecn e o l'\u00e0 'na popola\u00e7i\u00f3n de ci\u00f9 \u00f2 m\u00eano 10,7 milio\u00ecn de abit\u00e0nti. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 At\u00eane, sego\u00eea da Salon\u00eccco.\nSt\u00f6ia.\nA Gr\u00eacia a l'\u00e9 conscider\u00e2 c\u00f3mme a ch\u00ecnn-a da civilt\u00e6 \u00f2cident\u00e2le, in qu\u00e0nto l\u00eaugo de n\u00e0scita da democra\u00e7\u00eea, da filozof\u00eea e da letiat\u00fba \u00f2cident\u00e2le, da st\u00f6iograf\u00eea e da sc\u00e9nsa pol\u00ectica, de inportant\u00ecscimi prin\u00e7\u00ecppi scent\u00ecfichi e matem\u00e0tichi, do ti\u00e2tro e di Z\u00eaughi \u00d2l\u00ecnpichi. A part\u00ee da-o s\u00e9colo VIII pr\u00ecmma de Cr\u00ecsto, a Gr\u00eacia a l'\u00eaa \u00f2rganiz\u00e2 inte v\u00e0rie \u00e7it\u00e6-st\u00e2to indipend\u00e9nti d\u00eete \"poleis\" (\"polis\" a-o scingol\u00e2re), spantegh\u00e6 pe t\u00f9tto o Mediter\u00e0nio e o M\u00e2 N\u00e9igro asc\u00ec. O F\u00e9ipo II de Maced\u00f2nia o l'\u00e0 un\u00eeo a ci\u00f9 p\u00e0rte da Gr\u00eacia mod\u00e8rna into s\u00e9colo IV pr\u00ecmma de Cr\u00ecsto, co-o s\u00f2 f\u00ecggio Lusci\u00e0ndro M\u00e0gno ch'o l'\u00e0 f\u00eeto conquist\u00f2u a ci\u00f9 p\u00e0rte do m\u00f3ndo ant\u00eego, da-o Mediter\u00e0nio \u00f2rient\u00e2le sc\u00ecnn-a l'\u00ccndia. O suces\u00eevo per\u00eeodo elen\u00ecstico o l'\u00e9 st\u00e6to o mom\u00e9nto de m\u00e0scimo splend\u00f4 da colt\u00fba gr\u00eaga e da s\u00f2 ci\u00f9 gr\u00e0nde inflo\u00e9nsa in sci\u00f4 m\u00f3ndo conosci\u00fbo. A Gr\u00eacia a l'\u00e9 st\u00e6ta conquist\u00e2 da R\u00f3mma into s\u00e9colo II pr\u00ecmma de Cr\u00ecsto, divent\u00e0ndo 'na p\u00e0rte inport\u00e0nte de l'inp\u00earo rom\u00e0n e do s\u00f2 suces\u00f4, l'inp\u00earo bizant\u00ecn, o qu\u00e6 o l'\u00eaa 'n St\u00e2to de colt\u00fba e l\u00e9ngoa pi-\u00e2 ci\u00f9 p\u00e0rte gr\u00eaga.\nA g\u00eaxa gr\u00eago-ortod\u00f2ssa, em\u00e8rsa into s\u00e9colo I d\u00f2ppo de Cr\u00ecsto, a l'\u00e0 contribo\u00eeo a form\u00e2 a mod\u00e8rna identit\u00e6 gr\u00eaga e a trasm\u00e9tte e s\u00f2 tradi\u00e7io\u00ecn a-o ci\u00f9 gr\u00e0nde m\u00f3ndo ortod\u00f2sso. Depo\u00ee a-a s\u00f2 ch\u00e9ita sott'a-o contr\u00f2llo de l'inp\u00earo \u00f2tom\u00e0n into s\u00e9colo XV, a Gr\u00eacia a s'\u00e9 trasform\u00e2 inte 'n mod\u00e8rno St\u00e2to na\u00e7ion\u00e2le into 1830, apr\u00eauvo a-a vit\u00f6ia inta s\u00f2 go\u00e6ra d'indipend\u00e9nsa. L'inportant\u00ecscima eredit\u00e6 st\u00f2rica do p\u00e0ize a l'em\u00e8rge in p\u00e0rte da-i 18 patrim\u00f2nni de l'umanit\u00e6 UNESCO chi scito\u00e6.\nEconom\u00eea e pol\u00ectica.\nA Gr\u00eacia a l'\u00e9 'na rep\u00f9brica parlament\u00e2re unit\u00e2ia e 'n p\u00e0ize svilup\u00f2u, co-\u00een'econom\u00eea a \u00e2to r\u00e9dito e 'n'\u00e2ta qualit\u00e6 da v\u00ectta, a-o 32\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no. A s\u00f2 econom\u00eea a l'\u00e9 a ci\u00f9 svilup\u00e2 inta regi\u00f3n balc\u00e0nica, d\u00f3nde a l'\u00e9 'n inport\u00e0nte investit\u00f4 region\u00e2le asc\u00ec. M\u00e9nbro fondat\u00f4 de Na\u00e7io\u00ecn Un\u00eee, a Gr\u00eacia a l'\u00e9 st\u00e6ta o d\u00eax\u00e9n m\u00e9nbro a intr\u00e2 inte Comunit\u00e6 Eorop\u00eae (predeceso\u00ee de l'Uni\u00f3n Eorop\u00eaa) e a fa p\u00e0rte de l'Eoroz\u00f6na sc\u00ecnn-a da-o 2001. A l'\u00e9 'n m\u00e9nbro de \u00e2tre \u00f2rganiza\u00e7io\u00ecn interna\u00e7ion\u00e2li asc\u00ec, c\u00f3mme o Cons\u00e9ggio d'Eor\u00f6pa, a NATO, l'OCSE, a WTO e l'OSCE.\nO s\u00f2 gr\u00e0nde patrim\u00f2nio coltur\u00e2le, l'inport\u00e0nte set\u00f4 tur\u00ecstico e do trasp\u00f2rto mar\u00ectimo e a s\u00f2 poxi\u00e7i\u00f3n gi\u00f6gr\u00e0fica strat\u00e9gica fan conscider\u00e2 a Gr\u00eacia tra e m\u00e9die pot\u00e9nse glob\u00e2li."}
{"id": "2401", "revid": "12052", "url": "https://lij.wikipedia.org/wiki?curid=2401", "title": "Irl\u00e0nda", "text": "L'Irl\u00e0nda (\"\u00c9ire\" in irland\u00e9ize, \"Ireland\" in ingl\u00e9ize), conosci\u00fba ofi\u00e7ialm\u00e9nte c\u00f3mme Rep\u00f9brica d'Irl\u00e0nda (\"Poblacht na h\u00c9ireann\" in irland\u00e9ize, \"Republic of Ireland\" in ingl\u00e9ize), a l'\u00e9 'n p\u00e0ize de l'Eor\u00f6pa n\u00f2rd-\u00f2cident\u00e2le. \nGi\u00f6graf\u00eea.\nL'Irl\u00e0nda a l'\u00e9 form\u00e2 da 26 de tradi\u00e7ion\u00e2li 32 cont\u00eae inte qu\u00e6 a l'\u00e9 spart\u00eea l'\u00eezoa irland\u00e9ize. A na\u00e7i\u00f3n a conf\u00ecnn-a pe t\u00e6ra s\u00f4lo con l'Irl\u00e0nda do N\u00f2rd, a qu\u00e6 a l'\u00e9 p\u00e0rte do R\u00e9gno Un\u00eeo. Inte \u00e2tre dire\u00e7io\u00ecn a l'\u00e9 bagn\u00e2 da l'\u00d2c\u00e9ano Atl\u00e0ntico e, in particol\u00e2, da-o M\u00e2 C\u00e8ltico a s\u00f9d, da-o Can\u00e2 de S\u00e0n Z\u00f3rzo a s\u00f9d-\u00e8st e da-o M\u00e2 d'Irl\u00e0nda a lev\u00e0nte.\nA s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Dubl\u00ecn, scito\u00e2 in sci\u00e2 r\u00eeva de lev\u00e0nte de l'\u00eezoa. Ci\u00f9 \u00f2 m\u00eano o 40% di 5 milio\u00ecn d'irland\u00e9ixi o st\u00e0 inte l'\u00e0rea metropolit\u00e0nn-a da capit\u00e2le, conosci\u00fba co-o n\u00f3mme de \"Greater Dublin\". E \u00e2tre \u00e7it\u00e6 ci\u00f9 gr\u00e9nde s\u00f3n, inte l'\u00f3rdine, Cork, Limerick, Galway e Waterford.\nSt\u00f6ia.\nO St\u00e2to L\u00ecbero d'Irl\u00e0nda o l'\u00e9 st\u00e6to cre\u00f2u, c\u00f3mme \"Dominion\", into 1922 apr\u00eauvo a-o cosc\u00ec d\u00eeto Trat\u00e2to anglo-irland\u00e9ize. Inte l'\u00e0nno 1937 a l'\u00e9 st\u00e6ta adot\u00e2 'na n\u00eauva costitu\u00e7i\u00f3n, cangi\u00e0ndo o n\u00f3mme do p\u00e0ize in Irl\u00e0nda e trasform\u00e0ndolo inte 'na rep\u00f9brica co-in prescid\u00e9nte no esecut\u00eevo vot\u00f2u a ele\u00e7i\u00f3n dir\u00e8tta. 'Sta rif\u00f3rma chi a l'\u00e9 st\u00e6ta formaliz\u00e2 into 1948 co-o cosc\u00ec d\u00eeto \"Republic of Ireland Act\". Into dex\u00e9nbre do 1955 l'Irl\u00e0nda a l'\u00e9 intr\u00e2 inte Na\u00e7io\u00ecn Un\u00eee e, into 1973, inte Comunit\u00e6 Eorop\u00eae asc\u00ec.\nO st\u00e2to irland\u00e9ize o no l'\u00e0 av\u00fbo de rela\u00e7io\u00ecn form\u00e2li con l'Irl\u00e0nda do N\u00f2rd pi-\u00e2 ci\u00f9 p\u00e0rte do s\u00e9colo XX ma, tra i \u00e0nni '80 e '90, a l'\u00e9 incomens\u00e2 'na colabora\u00e7i\u00f3n co-o R\u00e9gno Un\u00eeo pe atrov\u00e2 'na solu\u00e7i\u00f3n a-i cosc\u00ec d\u00eeti \"Troubles\". A part\u00ee da-a f\u00ecrma de l'Ac\u00f2rdio do Venard\u00ec S\u00e0nto do 1998 o gov\u00e8rno irland\u00e9ize e l'esecut\u00eevo de l'Irl\u00e0nda do N\u00f2rd \u00e0n comens\u00f2u a colabor\u00e2 in sce 'na s\u00e9rie de pol\u00ectiche s\u00f3tt'a-o cons\u00e9ggio ministeri\u00e2le n\u00f2rd/s\u00f9d cre\u00f2u pr\u00f2pio con qu\u00e9llo ac\u00f2rdio.\nEconom\u00eea e pol\u00ectica.\nCo-\u00een inportant\u00ecscimo c\u00e9ntro finan\u00e7i\u00e2io scito\u00f2u inta \u00e7it\u00e6 de Dubl\u00ecn, l'Irl\u00e0nda a l'\u00e9 unn-a de d\u00eaxe na\u00e7io\u00ecn co-o PIL pro capite ci\u00f9 \u00e2to do m\u00f3ndo, scib\u00e9n che 'sto f\u00e6to chi o l'\u00e9 in p\u00e0rte dov\u00fbo a-a pratica de \"tax inversion\" \u00f2per\u00e2 da v\u00e0rie inpr\u00e9ize multina\u00e7ion\u00e2li ch'\u00e0n stabil\u00eeo chi a pr\u00f2pia s\u00eade. D\u00f3nca, a part\u00ee da-o 2017, a B\u00e0nca Centr\u00e2le d'Irl\u00e0nda a forn\u00ecsce di d\u00e6ti agiust\u00e6 seg\u00f3ndo \u00e7\u00e8rti par\u00e0metri (in s\u00ecgla GNI*) apr\u00eauvo a-a distor\u00e7i\u00f3n as\u00e6 rilev\u00e0nte caxon\u00e2 da-o c\u00e0lcolo co-a devia\u00e7i\u00f3n st\u00e0ndard. Depo\u00ee a s\u00f2 intr\u00e2 inte Comunit\u00e6 Eorop\u00eae, o gov\u00e8rno o l'\u00e0 adot\u00f2u 'na s\u00e9rie de pol\u00ectiche econ\u00f2miche liber\u00e2li ch'\u00e0n port\u00f2u, tra o 1995 e o 2007, a-o gr\u00e0nde per\u00eeodo de svil\u00f9ppo da cosc\u00ec d\u00eeta \"t\u00eegre c\u00e8ltica\", fin\u00eeo p\u00f6i into 2008 apr\u00eauvo a-o scc\u00e9uppo da cr\u00eexi finan\u00e7i\u00e2ia in qu\u00e9llo \u00e0nno.\nL'Irl\u00e0nda a l'\u00e9 \u00f2rganiz\u00e2 c\u00f3mme 'na rep\u00f9brica parlament\u00e2re unit\u00e2ia. O parlam\u00e9nto, ciam\u00f2u \"Oireachtas\", o l'\u00e9 form\u00f2u da 'na c\u00e0mia b\u00e0ssa, a \"D\u00e1il \u00c9ireann\", e 'na c\u00e0mia \u00e2ta, o \"Seanad \u00c9ireann\". O prescid\u00e9nte da rep\u00f9brica, ciam\u00f2u \"Uachtar\u00e1n\", o l'\u00e9 elez\u00fbo diretam\u00e9nte da-i \u00e7itad\u00ecn e o l'\u00e0 pi-\u00e2 ci\u00f9 p\u00e0rte de fon\u00e7io\u00ecn \u00e7eimoni\u00e2li da c\u00e0ppo de st\u00e2to; a \u00f2gni m\u00f2ddo o l'\u00e0 \u00e7\u00e8rti inport\u00e0nti pot\u00eari e c\u00f3npiti asc\u00ec. O c\u00e0ppo de gov\u00e8rno, \u00f6 s\u00e6 o pr\u00ecmmo min\u00ecstro, o l'\u00e9 ciam\u00f2u \"Taoiseach\" e o v\u00eagne elez\u00fbo da-a c\u00e0mia b\u00e0ssa, intr\u00e0ndo in c\u00e0rega d\u00f2ppo a n\u00f2mina da p\u00e0rte do prescid\u00e9nte; o l'\u00e0 o c\u00f3npito de nomin\u00e2 i \u00e2tri min\u00ecstri.\nL'Irl\u00e0nda a l'\u00e9 'n p\u00e0ize svilup\u00f2u, co-ina qualit\u00e6 de v\u00ectta ch'a l'\u00e9 tra e ci\u00f9 \u00e2te do m\u00f3ndo. A na\u00e7i\u00f3n a l'\u00e0 'n b\u00f3n liv\u00e9llo de ascist\u00e9nsa sanit\u00e2ia, libert\u00e6 econ\u00f2mica e de st\u00e0npa, \u00f3ltre che de svil\u00f9ppo um\u00e2no in gener\u00e2le. A l'\u00e9 un di m\u00e9nbri de l'Uni\u00f3n Eorop\u00eaa e tra i fondato\u00ee do Cons\u00e9ggio d'Eor\u00f6pa e de l'OECD. O gov\u00e8rno irland\u00e9ize o l'\u00e9 an\u00e6to apr\u00eauvo a 'na pol\u00ectica de neotralit\u00e6 milit\u00e2re sc\u00ecnn-a da-a f\u00ecn da Seg\u00f3nda Go\u00e6ra Mondi\u00e2le, refu\u00e0ndo d\u00f3nca l'intr\u00e2 inta NATO. A \u00f2gni m\u00f2ddo a l'\u00e9 un di m\u00e9nbri do PfP e, in p\u00e0rte, da PESCO."}
{"id": "2402", "revid": "12052", "url": "https://lij.wikipedia.org/wiki?curid=2402", "title": "Repubbrica d'Irlanda", "text": ""}
{"id": "2403", "revid": "106856", "url": "https://lij.wikipedia.org/wiki?curid=2403", "title": "Cristoforo Colombo", "text": ""}
{"id": "2446", "revid": "10132", "url": "https://lij.wikipedia.org/wiki?curid=2446", "title": "Zen\u00e2", "text": "Zen\u00e2 (\u00e2tra graf\u00eea: Zenn\u00e2) o l'\u00e9 o primmo meize de l'anno segondo o l\u00fbn\u00e4io gregorian, o g'ha 31 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2448", "revid": "10132", "url": "https://lij.wikipedia.org/wiki?curid=2448", "title": "Frev\u00e2", "text": "Frev\u00e2 o l'\u00e9 o segondo meize de l'anno do L\u00fbn\u00e4io Gregorian, o g'ha 28 giorni in te l'anno norm\u00e2 e 29 in te l'anno bisesto.\nSegondo a tradi\u00e7ion zeneise o l'\u00e9 o meise ci\u00f9 freido de l'anno: \"frevaietto c\u00fbrto e maledetto\".\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2449", "revid": "9798", "url": "https://lij.wikipedia.org/wiki?curid=2449", "title": "Marso", "text": "Marso o l'\u00e8 o terso meize de l'anno segondo o L\u00fbn\u00e4io Gregorian, o g'ha 31 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2450", "revid": "10132", "url": "https://lij.wikipedia.org/wiki?curid=2450", "title": "Arv\u00ee", "text": "Arv\u00ee o l'\u00e8 o quarto meize de l'anno segondo o L\u00fbn\u00e4io Gregorian, o g'ha 30 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2451", "revid": "10132", "url": "https://lij.wikipedia.org/wiki?curid=2451", "title": "Mazzo", "text": "Mazzo o l'\u00e8 o quinto meize de l'anno segondo o L\u00fbn\u00e4io Gregorian, o g'ha 31 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2452", "revid": "10132", "url": "https://lij.wikipedia.org/wiki?curid=2452", "title": "Z\u00fbgno", "text": "Z\u00fbgno o l'\u00e8 o sesto meize de l'anno segondo o L\u00fbn\u00e4io Gregorian, o g'ha 30 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2453", "revid": "10132", "url": "https://lij.wikipedia.org/wiki?curid=2453", "title": "L\u00fbggio", "text": "L\u00fbggio o l'e o settimo meize de l'anno segondo o L\u00fbn\u00e4io Gregorian, o g'ha 31 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2454", "revid": "10132", "url": "https://lij.wikipedia.org/wiki?curid=2454", "title": "Agosto", "text": "Agosto (o \"Gosto\") o l'\u00e8 l'ottavo meize de l'anno segondo o L\u00fbn\u00e4io Gregorian, o g'ha 31 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2455", "revid": "7530", "url": "https://lij.wikipedia.org/wiki?curid=2455", "title": "Set\u00e9nbre", "text": "Settembre o l'\u00e8 o n\u00f6no meize de l'anno segondo o L\u00fbn\u00e4io Gregorian. O g'ha 30 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2456", "revid": "10132", "url": "https://lij.wikipedia.org/wiki?curid=2456", "title": "\u00d2t\u00f4bre", "text": "Ottobre o l'e o deximo meize de l'anno segondo o L\u00fbn\u00e4io Gregorian, o g'ha 31 giorni.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2457", "revid": "10132", "url": "https://lij.wikipedia.org/wiki?curid=2457", "title": "Nov\u00e9nbre", "text": "Nov\u00e9nbre o l'e l'unzeximo meize de l'anno secondo o L\u00fbn\u00e4io Gregorian. O g'ha 30 giorni.\nO primmo de Nov\u00e9nbre se festezza t\u00fbtti i Santi, o do\u00ee se festezza i morti.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2458", "revid": "7530", "url": "https://lij.wikipedia.org/wiki?curid=2458", "title": "Dex\u00e9nbre", "text": "Dex\u00e9nbre o l'e l'urtimo meize de l'anno segondo o L\u00fbn\u00e4io Gregorian, o g'ha 31 giorni.\nO 25 de dexembre o l'\u00e9 o D\u00ebn\u00e2 do Segn\u00f4.\nZen\u00e2 - Frev\u00e2 - Marso - Arv\u00ee - Mazzo - Z\u00fbgno - L\u00fbggio - Agosto - Settembre - Ottobre - Novembre - Dexembre"}
{"id": "2459", "revid": "10132", "url": "https://lij.wikipedia.org/wiki?curid=2459", "title": "L\u00fbn\u00e4io", "text": "O L\u00fbn\u00e4io (\u00f2 \"Calend\u00e4io\") o l'\u00e9 un'invension de l'ommo per scistem\u00e2 i giorni de l'anno e spartili in meixi.\nA p\u00f2ula \"l\u00fbnaio\" a l'indica che a divixion a l'ea f\u00e6ta segondo e fasi da lunn-a.\nIn to mondo existe diversci tipi de l\u00fbn\u00e4i, squ\u00e6xi tutti son bas\u00e6 in scia divixion in:\nCiaschedunn-a na\u00e7ion do mondo a doeuvia a-o manco un l\u00fbn\u00e4io (quarche na\u00e7ioin a g'ha un l\u00fbn\u00e4io offi\u00e7i\u00e2 e un religioso). I ci\u00f9 importanti l\u00fbn\u00e4i doeuviae in to mondo son:\nO ci\u00f9 importante l\u00fbn\u00e4io non offi\u00e7i\u00e2 o l'\u00e8 quello \"l\u00fbn\u00e4io Giulian\", us\u00f4 da-a gexa ortodossa."}
{"id": "2460", "revid": "10132", "url": "https://lij.wikipedia.org/wiki?curid=2460", "title": "L\u00fbn\u00e4io Gregorian", "text": "Descri\u00e7ion e st\u00f2ia.\nO l\u00fbn\u00e4io Gregorian o l'\u00e8 o ci\u00f9 doeuviao in to mondo. O s\u00f2 nomme o deriva da o pappa Grigoeu XIII che o l'\u00e0 introd\u00fbto o 4 \u00f2t\u00f4bre 1582 con a b\u00f3lla pap\u00e2le \"inter gravissimas\" promulg\u00e2 a v\u00eclla Mondrag\u00f3nde, e o l'\u00e9 unn-a modifica\u00e7ion do l\u00fbn\u00e4io Giulian e do Lun\u00e2io de l'\u00cara Cresti\u00e0nna, doeuviai primma d'all\u00f4a.\nDion\u00ecggi o Pic\u00ecn, ab\u00f2u do s\u00e8colo VI, o l'\u00e9 l'invent\u00f4 do Lun\u00e2io de l'\u00cara Cresti\u00e0nna. Seg\u00f3ndo a conven\u00e7i\u00f3n (\u00f2rm\u00e2i acet\u00e2, \u00e0nche se di c\u00e0lcoli rec\u00e9nti \u00e0n spost\u00f2u a n\u00e0scita de Cr\u00ecsto de qu\u00e6xi 6 \u00e0nni inder\u00ea), Cr\u00ecsto o l'\u00e9 nasci\u00fbo a-i 25 de dex\u00e9nbre de l'1 pr\u00ecmma de Cr\u00ecsto, e s\u00e8tte gi\u00f3rni d\u00f2ppo comens\u00e2va l'\u00e0nno 1 d\u00f2ppo Cr\u00ecsto. In \u00e0nno \"0\" (z\u00earo) o no l\u2019exist\u00e9iva, ni o Dion\u00ecggi o Pic\u00ecn o po\u00e9iva prev\u00e9dilo - perch\u00e9 o \"0\" (z\u00earo) inta s\u00e9rie di n\u00f9meri o l'\u00e9 st\u00e6to introd\u00fbto s\u00e9coli d\u00f2ppo da-o Fibon\u00e0cci \u2013 ni d'\u00e2tra p\u00e0rte se po\u00e9iva fis\u00e2 a n\u00e0scita de Cr\u00ecsto inte 'n \u00e0nno \"0\" (z\u00earo) ch'o no l'exist\u00e9iva.\nO Lun\u00e2io do Gi\u00f9lio C\u00e9zare riform\u00f2u, con l'introdu\u00e7i\u00f3n de l'\u00e0nno bizest\u00eele \u00f2gni 4 \u00e0nni, o no l'\u00e0iva do t\u00f9tto riz\u00f2lto a difer\u00e9nsa fra l'\u00e0nno sol\u00e2re e l'\u00e0nno civ\u00eele, perch\u00e9 no l'\u00eaa st\u00e6to calcol\u00f2u che l'\u00e0nno sol\u00e2re o du\u00e2va qu\u00e6xi 11 men\u00fbti e 9 seg\u00f3ndi in ci\u00f9 che qu\u00e9llo civ\u00eele. Sta difer\u00e9nsa, scib\u00e9n che pic\u00ecnn-a, a form\u00e2va \u00f2gni 128 \u00e0nni 'n gi\u00f3rno intr\u00eago, co-o caoz\u00e2 a retrocesci\u00f3n di equin\u00f2\u00e7\u00e7i into Lun\u00e2io civ\u00eele.\nO Conc\u00eclio de Nic\u00eaa, rion\u00eeo into 325, o s'\u00e9 r\u00e9izo c\u00f3nto che l'equin\u00f2\u00e7io de Primav\u00e9ia, ch'o l'avi\u00e6 dov\u00fbo \u00ease a-i 25 de m\u00e0rso, o l\u2019\u00eaa in realt\u00e6 retroc\u00e8sso a-i 21 de m\u00e0rso. O no l'\u00ea 'n probl\u00eama da p\u00f6co, perch\u00e9, seg\u00f3ndo l'\u00fbzo, a P\u00e0squa cresti\u00e0nn-a (e t\u00f9tte e f\u00e8ste lit\u00f9rgiche d\u00f2ppo) a l'\u00ea stabil\u00eea in b\u00e2ze a l'equin\u00f2\u00e7io de Primav\u00e9ia.\n\u00c0n prov\u00f2u inte v\u00e0rri m\u00f2ddi pe cor\u00e9zze o Lun\u00e2io Giuli\u00e0n. O Rug\u00earo Bac\u00f3 (Rug\u00ea) asc\u00ec o l'\u00e0 f\u00e6to 'na prop\u00f2sta de core\u00e7i\u00f3n. Into Conc\u00eclio de Cost\u00e0nsa (1417) e into Conc\u00eclio de Baxil\u00eaa (1434) l'\u00e9 st\u00e6to prezent\u00f2u di prog\u00e8tti de rif\u00f3rma. O se n'\u00e9 \u00f2cup\u00f2u asc\u00ec, into 1476, o Gio\u00e2ne M\u00fcller d\u00eeto o R\u00eagiomont\u00e0n. Into Concilio Lateran\u00e9nse (1513-1517) l'\u00e9 st\u00e6to ezamin\u00f2u di st\u00f9ddi de matem\u00e0tichi avox\u00e6. O p\u00e0ppa Grigh\u00eau XIII o l'\u00e0 instito\u00eeo 'na comisci\u00f3n de br\u00e2vi astr\u00f2nomi, te\u00f2loghi e matem\u00e0tichi e l'\u00e9 st\u00e6to aprov\u00f2u, pi-\u00e2 s\u00f2 ciar\u00e9ssa e a s\u00f2 senplicit\u00e6, o c\u00e0lcolo do Lo\u00eegi G\u00ecglio, in matem\u00e0tico calabr\u00e9ize m\u00f2rto da p\u00f6co, i qu\u00e6 st\u00f9ddi s\u00f3n st\u00e6ti prezent\u00e6 da s\u00f2 fr\u00e6 T\u00f6gno. In p\u00f6che par\u00f2lle a rif\u00f3rma a preved\u00e9iva:\nA desp\u00eato de ste fondament\u00e2li core\u00e7io\u00ecn, m\u00e0nco o Lun\u00e2io Gregoi\u00e0n o l'\u00e9 perf\u00e8tto, perch\u00e9 l'\u00e0nno civ\u00eele o d\u00fba 24 seg\u00f3ndi in ci\u00f9 de l'\u00e0nno sol\u00e2re: ma dovi\u00e0n pas\u00e2 b\u00e9n 3.500 \u00e0nni da-o 1582 pr\u00ecmma che st'eced\u00e9nsa chi a dev\u00e9nte 'n gi\u00f3rno intr\u00eago.\nDu\u00e2ta di m\u00e9izi.\nO l\u00fbn\u00e4io Gregorian o gh'a 365 \u00f2 366 giorni e o l'\u00e8 f\u00e6to de dozze meixi de du\u00e2ta desp\u00e6gia:\n- zen\u00e2, de 31 gi\u00f3rni&lt;br&gt;\n- frev\u00e2, de 28 gi\u00f3rni (29 se l'\u00e0nno o l'\u00e9 bizest\u00eele)&lt;br&gt;\n- m\u00e0rso, de 31 gi\u00f3rni&lt;br&gt;\n- arv\u00ee, de 30 gi\u00f3rni&lt;br&gt;\n- m\u00e0zzo, de 31 gi\u00f3rni&lt;br&gt;\n- z\u00f9gno, de 30 gi\u00f3rni&lt;br&gt;\n- l\u00f9ggio, de 31 gi\u00f3rni&lt;br&gt;\n- ag\u00f3sto, de 31 gi\u00f3rni&lt;br&gt;\n- set\u00e9nbre, de 30 gi\u00f3rni&lt;br&gt;\n- \u00f2t\u00f4bre, de 31 gi\u00f3rni&lt;br&gt;\n- nov\u00e9nbre, de 30 gi\u00f3rni&lt;br&gt;\n- dex\u00e9nbre, de 31 gi\u00f3rni&lt;br&gt;\nA rif\u00f3rma gregoi\u00e0nn-a.\nA rif\u00f3rma gregoi\u00e0nn-a, ch'a com\u00e9nsa da-o 1582, a l'\u00e0 f\u00e6to d\u00f3nca s\u00e2t\u00e2 i gi\u00f3rni da-i d'\u00f2t\u00f4bre a-i 14 d\u2019\u00f2t\u00f4bre. S\u00f3n rest\u00e6 bizest\u00eeli t\u00f9tti i \u00e0nni \u00e7enten\u00e2i che se po\u00e9ivan div\u00ecdde perfetam\u00e9nte pe 400 \u00f2 s\u00e6 o 1600, o 2000 ec\u00e9tera; in c\u00e0ngio no \u00eaan ci\u00f9 bizest\u00eeli o 1700, o 1800, o 1900 ec\u00e9tera. Ma a rif\u00f3rma a l'\u00e9 st\u00e6ta realiz\u00e2 da v\u00e0rri St\u00e2ti in \u00f3rdine spanteg\u00f2u, co-o s\u00e2t\u00e2 asc\u00ec gr\u00f9ppi de gi\u00f3rni div\u00e8rsci. Inta Sv\u00ecsera, prez\u00e9npio, i Canto\u00ecn se s\u00f3n conport\u00e6 in m\u00f2ddo desp\u00e6gio fra de l\u00f4 e \u00e0n aplic\u00f2u a rif\u00f3rma lev\u00e0ndo gr\u00f9ppi de gi\u00f3rni div\u00e8rsci e inte \u00e0nni desp\u00e6gi."}
{"id": "2461", "revid": "12052", "url": "https://lij.wikipedia.org/wiki?curid=2461", "title": "L\u00fbned\u00ec", "text": "L\u00fbned\u00ec (anche de\u00efto \"Lunesd\u00ec\") o l'\u00e8 o primm-o giorno da settemann-a, segondo o l\u00fbn\u00e4io gregorian, dedic\u00f2u a-a Lunn-a, l'\u00f9nico sate\u00efte da T\u00e6ra."}
{"id": "2462", "revid": "1211", "url": "https://lij.wikipedia.org/wiki?curid=2462", "title": "Lunn-a", "text": "A Lunn-a (sc\u00ecnbolo: ) o l'\u00e8 l'\u00f9nico satellite natur\u00e2 da T\u00e6ra. O s\u00f6 boghezzo insemme a-a T\u00e6ra o l'\u00e8 definio boghezzo biplanetaio.\nO primmo \u00f2mmo ch'o l'\u00e8 st\u00e6to in sci\u00e2 L\u00fbnn-a o l'\u00e8 l'americ\u00e0n Neil Armstrong, allun\u00f2u o 20 l\u00f9ggio do 1969. \nIn t\u00fbtto dozze navegato\u00ee do \u00e7\u00ea, s\u00e0iva a d\u00ee astron\u00e0uti, son st\u00e6ti in sci\u00e2 L\u00fbnn-a into programma spasi\u00e2 americ\u00e0n Apollo, tra o 1969 e o 1972."}
{"id": "2464", "revid": "12052", "url": "https://lij.wikipedia.org/wiki?curid=2464", "title": "M\u00e4tesd\u00ec", "text": "M\u00e4tesd\u00ec, d\u00efto M\u00e4terd\u00ec o Ma(r)terd\u00ec asc\u00ec, o l`\u00e8 o segondo giorno da settemann-a, segondo o l\u00fbn\u00e4io gregorian. Dedic\u00f2u a-o d\u00eeo Marte, o d\u00eeo da gu\u00e6ra da religion pagann-a di romen."}
{"id": "2465", "revid": "12052", "url": "https://lij.wikipedia.org/wiki?curid=2465", "title": "M\u00e4cord\u00ec", "text": "M\u00e4cord\u00ec o l`\u00e8 o terso giorno da settemann-a, segondo o l\u00fbn\u00e4io gregorian. Dedic\u00f2u a-o d\u00eeo Mercuio, o messagg\u00ea di dei da religion pagann-a di romen."}
{"id": "2466", "revid": "12052", "url": "https://lij.wikipedia.org/wiki?curid=2466", "title": "Z\u00eauggia", "text": "Z\u00eauggia o l`\u00e8 o quarto giorno da settemann-a segondo o l\u00fbn\u00e4io gregorian. Dedic\u00f2u a-o d\u00eeo Giove, o r\u00e8 di d\u00eai da religion pagann-a di romen."}
{"id": "2467", "revid": "12052", "url": "https://lij.wikipedia.org/wiki?curid=2467", "title": "Venard\u00ec", "text": "Venard\u00ec o l`\u00e8 o quinto giorno da settemann-a segondo o l\u00fbn\u00e4io gregorian. Dedic\u00f2u a-a d\u00eaa V\u00e9nere, a d\u00eaa da bellessa da religion pagann-a di romen."}
{"id": "2468", "revid": "12052", "url": "https://lij.wikipedia.org/wiki?curid=2468", "title": "Sabbo", "text": "Sabbo o l`\u00e8 o sesto giorno da settemann-a segondo o l\u00fbn\u00e4io gregorian. O s\u00f2 nomme o deriva da l'ebraico \"shabbath\", giorno dedic\u00f2u a-o rep\u00f6so."}
{"id": "2469", "revid": "12281", "url": "https://lij.wikipedia.org/wiki?curid=2469", "title": "Domenega", "text": "A dom\u00e9nega a l'\u00e9 o sett\u00e9n e urtimo giorno da settemann-a segondo o l\u00fbn\u00e4io gregorian, dedic\u00f2u a-o Segn\u00f4, o s\u00f2 nomme o deriva da-o latin \"dominus\".\nColt\u00fba.\n\"De Domenega\" a l'\u00e9 o t\u00ectolo de 'na canson do Fabrizio De Andr\u00e9.\n\"De dom\u00e9nega\".\nQuandu \u00e4 dumenega fan u g\u00edu&lt;br&gt;\ncappellin neuvu neuvu u vestiu&lt;br&gt;\ncu 'a madama a madama 'n testa&lt;br&gt;\no belin che festa o belin che festa&lt;br&gt;\nt\u00fbtti apreuvu \u00e4 prucessi\u00fan&lt;br&gt;\nd'a Teresin-a du Teres\u00fan&lt;br&gt;\nt\u00fbtti a mi\u00e2 \u00eb figge du di\u00e0u&lt;br&gt;\nche belin de lou che belin de lou&lt;br&gt;\ne a stu luci\u00e2 de cheusce e de tett\u00edn&lt;br&gt;\nghe fan u sci\u00e4tu anche i ci\u00fb piccin&lt;br&gt;\nmama mama damme \u00eb palanche&lt;br&gt;\nveuggiu an\u00e2 a cas\u00edn veuggiu an\u00e2 a cas\u00edn&lt;br&gt;\ne ci\u00fb s'addentran inta citt\u00e6&lt;br&gt;\nci\u00fb euggi e vuxi ghe dan der\u00e9&lt;br&gt;\nghe dixan quellu che nu pe\u00faan d\u00ee&lt;br&gt;\nde ze\u00f9ggia sabbu e de l\u00fbned\u00ec.\nA Ciamberlin s\u00fbssa belin&lt;br&gt;\n\u00e4 Fuxe cheusce de sciaccanuxe&lt;br&gt;\nin Caign\u00e0n musse de tersa man&lt;br&gt;\ne in Puntexellu ghe mustran l'\u00f6xellu.\nE u dirett\u00fa du portu c'u ghe vedde l'ou&lt;br&gt;\n'nte quelle scciappe a reposu da a lou&lt;br&gt;\npe nu f\u00e2 vedde ch'u l'\u00e8 cuntentu&lt;br&gt;\nch'u meu-neuvu u gh'\u00e0 u finansiamentu&lt;br&gt;\nu se cunfunde 'nta conf\u00fbsi\u00fan&lt;br&gt;\ncun l'euggiu pin de indignasi\u00fan&lt;br&gt;\ne u ghe cr\u00eda u ghe cr\u00eda der\u00e9&lt;br&gt;\nbagasce sei e ghe rest\u00e8.\nE ti che ti ghe sbraggi apreuvu&lt;br&gt;\nmancu ci\u00fb u nasu gh'avei de neuvu&lt;br&gt;\nbr\u00fbttu gal\u00fbsciu de 'n purt\u00f2u de Cristu&lt;br&gt;\nnu t'\u00e8 l'\u00fbnicu ch'u se n'\u00e8 avvistu&lt;br&gt;\nche in mezzu a quelle creat\u00fbe&lt;br&gt;\nche se guagnan u pan da n\u00fbe&lt;br&gt;\na gh'\u00e8 a gh'\u00e8 a gh'\u00e8 a gh'\u00e8&lt;br&gt;\na gh'\u00e8 anche teu mugg\u00e8.\na Ciamberlin s\u00fbssa belin&lt;br&gt;\n\u00e4 Fuxe cheusce de sciaccanuxe&lt;br&gt;\nin Caign\u00e0n musse de tersa man&lt;br&gt;\ne in Puntexellu ghe mustran l'\u00f6xellu."}
{"id": "2470", "revid": "12052", "url": "https://lij.wikipedia.org/wiki?curid=2470", "title": "Popolo roman", "text": "I romani son un'antiga popola\u00e7ion de l'Italia centr\u00e4, origin\u00e4i do Lassio, fondatoi da \u00e7it\u00e6 de Romma.\nDescri\u00e7ion e st\u00f2ia.\nAncon ancheu i abitanti de Romma son d\u00efti \"romani\"."}
{"id": "2471", "revid": "10132", "url": "https://lij.wikipedia.org/wiki?curid=2471", "title": "Marte (divinit\u00e6)", "text": "Marte (in latin \"Mars\"), un di dozze dei de l'Olimpo, o l'\u00e8 o d\u00eeo da gu\u00e6ra da religion pagan-a di rom\u00e2ni, figgio de Gi\u00f6ve e de Giun\u00f3n, po\u00e6 de R\u00f2molo, fondat\u00f4 de Roma.\nDescri\u00e7ion e st\u00f2ia.\nSegondo a tradi\u00e7i\u00f3n gr\u00eaga, \"Ares\" (n\u00f3mme gr\u00eago do Marte) o vegn\u00eeva sempre rappresent\u00f2u con elmo e armat\u00fca. O l'ea ador\u00f2u a Tebe: in te questa \u00e7itt\u00e6 se ritegn\u00eeva che a dinast\u00eea regnante a discendesse da l\u00ea. Segundo o mito Marte o l'ha av\u00fco unna relasion con V\u00e9nere, da-a qu\u00e6 l'\u00e8 nasci\u00fco Cupido, Armonia, Fobos e Deimos. "}
{"id": "2472", "revid": "10132", "url": "https://lij.wikipedia.org/wiki?curid=2472", "title": "Mercuio (divinit\u00e6)", "text": "Mercuio (in latin \"mercurius\", in grego \"Ermes\") o l'\u00e8 o messagg\u00ea di d\u00ea da religion pagan-a di romen, figgio de Giove e de Maia, protett\u00f4 di mercanti e di commer\u00e7ianti. "}
{"id": "2474", "revid": "10132", "url": "https://lij.wikipedia.org/wiki?curid=2474", "title": "Giove (divinit\u00e6)", "text": "Giove (in latin \"Jupiter\", in grego \"\u0396\u03b5\u03cd\u03c2 / Zeus\") o l'\u00e9 o re di d\u00ea da religion pagan-a di romen, protett\u00f4 da na\u00e7ion roman-a."}
{"id": "2475", "revid": "10132", "url": "https://lij.wikipedia.org/wiki?curid=2475", "title": "Venere (divinit\u00e6)", "text": "Venere (in latin \"Venus\") a l'ea unna divinit\u00e6 roman-a, identific\u00e4 con l\"Afrodite\" grega.\nDescri\u00e7ion e st\u00f6ia.\nA l'\u00e8 a dea da bellessa, dell'am\u00f4, da fecondit\u00e6. Pe via dell'ascimilasion con Afrodite, resta diffi\u00e7ile cap\u00ee qu\u00e6 fissan i s\u00f6 caratteri originali: gh'\u00e8 chi pensa che a fisse unna antiga dea italica da nat\u00fca feconda; def\u00e6ti a protezzeiva orti e giardin. Segundo atri, a l'ea da sempre scimile a Afrodite. \nA Romma se \u00e7elebrava o 19 de Agosto l'anniversaio da dedicasion di s\u00f6 dui templi ci\u00fc antighi: quello do Circo Mascimo e quello do bosco de Libitina. P\u00e4 che o c\u00fclto de Venere o provegnisse da Ardea. Invece a Venere-Afrodite ci\u00fc \"moderna\" a l'ea arriv\u00e4 d\u00e4 Si\u00e7ilia e pre\u00e7isamente da Erice. \nSegundo un mito, Venere a l'ea figgia de Zeus e Dion; unn'atra verscion a dixeiva che a dea, nasci\u00fca d\u00e4 scci\u00fcmma do m\u00e2, a l'aveiva misso p\u00eb in sci\u00e2 t\u00e6ra pe a primma votta in sce l'isoa de \u00c7ipro. \nPe i Greghi Afrodite a l'ea mogg\u00eb de Efesto (Vulcan). Ai tempi de l'Impeo Romano, Venere a costituiva unna cobbia divinn-a con Marte, conscider\u00f2u progenit\u00f4 de Romolo: a famiggia Giulia, d\u00e4 qu\u00e6 l'ea vegn\u00fco Giulio Cesare, a se dixeiva discendente d\u00e4 Dea, e in to 46 a.C. o famoso dittat\u00f6 o faxeiva consacr\u00e4 o tempio de Venere Genitrixe. Notevoliscima l'\u00e8 a quantit\u00e6 de opere d'arte inspir\u00e6 a Venere, in te l'antighit\u00e6 clascica comme in to Rinascimento (baste nomin\u00e4 a \"Nascita de Venere\" do Sandro Botticelli a-i Uffizi)."}
{"id": "2476", "revid": "10132", "url": "https://lij.wikipedia.org/wiki?curid=2476", "title": "Giunon (divinit\u00e6)", "text": "Giunon (in lat\u00ecn \"iuno\") a l'\u00e9 a reg\u00ecnn-a di d\u00eai da religi\u00f3n pag\u00e0nn-a di ant\u00eeghi rom\u00e2ni, mog\u00ea de Gi\u00f6ve, mo\u00e6 de M\u00e0rte.\nDescri\u00e7ion.\nSeg\u00f3ndo a tradi\u00e7i\u00f3n gr\u00eaga, Giun\u00f3n a corisp\u00f3nde a \"Hera\"."}
{"id": "2477", "revid": "12052", "url": "https://lij.wikipedia.org/wiki?curid=2477", "title": "Lengua ebraica", "text": "L'Ebraico (\"\u05e2\u05b4\u05d1\u05b0\u05e8\u05b4\u05d9\u05ea\"\u200e o \"\u05e2\u05d1\u05e8\u05d9\u05ea\"\u200e, \"\u2018Ivrit\") o l'\u00e8 unn-a lengua semitica nord-o\u00e7\u00e7ident\u00e2 do gr\u00fbppo canaanita. Lengua ofi\u00e7i\u00e2 de Isr\u00e6, a l'\u00e8 parl\u00e2 da \u00e7irca 15 mioin de personn-e in diverse na\u00e7ioin do mondo.\nA lengua ebraica a l'\u00e8 scrita co l'alfabeto ebraico."}
{"id": "2483", "revid": "12052", "url": "https://lij.wikipedia.org/wiki?curid=2483", "title": "Zoologia", "text": "A Zoologia a l'\u00e9 'na ramma d'a biologia ch'a studdia a vitta do mondo anim\u00e2, in tutte e seu manifestassioin.\nDescri\u00e7ion.\nA scistematica zoologica a studia i anim\u00e6 sotta l\u2019aspetto descrittivo, e a-i clasciffica, pe quante poscibbile, segondo e so affinit\u00e6 filogenetiche. A scistematica a se sudividde a so votta in mammologia o teriologia (studio di Mammalia), ornitologia (Oxelli), erpetologia (Rettili e Anfibbi), ittiologia (Pesci), entomologia (Insetti), malacologia (Molluschi) ecc."}
{"id": "2490", "revid": "12052", "url": "https://lij.wikipedia.org/wiki?curid=2490", "title": "Romma", "text": "Romma (\"Roma\" in itali\u00e0n, pronon\u00e7i\u00e2 ) a l'\u00e8 a capit\u00e2le d'Italia, a gh'\u00e0 2.547.677 de abit\u00e0nti, a l'\u00e8 o capoleugo da \u00c7itt\u00e6 metropolitann-a de Romma Capit\u00e2le e da region Lassio.\nA \u00e7it\u00e6 a l'\u00e8 un importante punto de riferimento interna\u00e7ionale: oltre pe-o seu r\u00f2llo de capit\u00e2le e a seu rilevansa turistica, asc\u00ec pe-o dinamismo econ\u00f2mico e coltur\u00e2le che l'\u00e0n contradistinta into p\u00e0ize. Romma a l'\u00e8 un fondament\u00e2le centro religi\u00f4zo asc\u00ec perch\u00e8 a gh'\u00e0 l'encl\u00e2ve da \u00c7itt\u00e6 do Vatic\u00e0n, o cheu do Cristianeximo Cattolico.\nColt\u00fca.\nAcad\u00e9mia filarm\u00f2nica romann-a&lt;br&gt;\nAcad\u00e9mia di Lincei&lt;br&gt;\nBibliuteca Angelica&lt;br&gt;\nBibliuteca Casanatense&lt;br&gt;\nBibliuteca Hertziann-a&lt;br&gt;\nBibliuteca na\u00e7ion\u00e2le centr\u00e2le&lt;br&gt;\nBibliuteca universcit\u00e2ia Lisciandr\u00ecnn-a&lt;br&gt;\nG\u00eaxa de S\u00e0n Gianbat\u00ecsta di Zen\u00e9ixi&lt;br&gt;\nColosseo&lt;br&gt;\nGaleria Borgheise&lt;br&gt;\nMusei Capitolin&lt;br&gt;\nMuseo Etrusco de Villa Giulia&lt;br&gt;\nMuseo Na\u00e7ion\u00e2 Roman&lt;br&gt;\nUspi\u00e2 de San R\u00f2cco"}
{"id": "2497", "revid": "12052", "url": "https://lij.wikipedia.org/wiki?curid=2497", "title": "Bulgar\u00eea", "text": "A Bulgar\u00eea () \u00f2 Burg\u00e2ja (), \u00f2 Bulg\u00e2ia (), ofi\u00e7ialm\u00e9nte Rep\u00f9blica da Bulgar\u00eea (\"\u0420\u0435\u043f\u0443\u0431\u043b\u0438\u043a\u0430 \u0411\u044a\u043b\u0433\u0430\u0440\u0438\u044f\" in b\u00f9lgaro, trasliter\u00f2u in \"Rep\u00fablika B\u0103lg\u00e1rija\", pronon\u00e7i\u00f2u ), a l'\u00e9 'n p\u00e0ize de l'Eur\u00f6pa orient\u00e2, St\u00e2to m\u00e9nbro de l'Uni\u00f3n Europ\u00eaa da-o 2007. A seu capit\u00e2 a l'\u00e9 S\u00f2fia.\nDa-o 1991 a strut\u00fba organizat\u00eeva da pol\u00ectica a der\u00eeva da l'ado\u00e7i\u00f3n de 'na costitu\u00e7i\u00f3n democr\u00e0tica. A Bulgar\u00eea a l'\u00e9 'na rep\u00f9bblica parlamentare centralista con in \u00e6rta incid\u00e9nsa de centraliza\u00e7i\u00f3n pol\u00ectica, aministrat\u00eeva e econ\u00f2mica. Da-i 1\u00b0 de dixembre do 2000 a l\u2019\u00e9 m\u00e9mbro da NATO. A fa parte de l'Union Europea da-i 1\u00b0 de zen\u00e2 do 2007 e a l'\u00e9 membro do Conseggio d'Eur\u00f2pa, de l'Organiza\u00e7ion pe-a segu\u00e9ssa e a coopera\u00e7i\u00f3n in Europa (OSCE) e a l'\u00e0 piggi\u00f2u parte pe tr\u00e6 v\u00f2tte a-o Cons\u00e9ggio de segu\u00e9ssa de-e Na\u00e7io\u00ecn Un\u00eee.\nGi\u00f6graf\u00eea.\nA l'\u00e9 scitu\u00e2 inta meit\u00e6 orient\u00e2le da pen\u00eezoa balc\u00e0nica. A confinn-a co-o M\u00e2 Neigro a est, co-a Grecia e a Turch\u00eea a sud, co-a Serbia e a Ma\u00e7ed\u00f2nia do N\u00f2rd a \u00f2vest e con a Roman\u00eea a n\u00f2rd, da d\u00f4ve a l'\u00e9 div\u00eeza da-o sci\u00f9mme Dan\u00f9bio. \nCon unn-a superf\u00eecie de 110.994 km2 a Bulgar\u00eea a l'\u00e9 a 14a na\u00e7ion europ\u00eaa pe estenscion. A seu poxi\u00e7ion into corso da st\u00f6ia a l'ha reiza 'n importante incr\u00f4xo pe varie civilizza\u00e7io\u00ecn e dif\u00e6ti a l'\u00e9 o p\u00f2sto dove l'\u00e8 st\u00e6to ritrov\u00f2u tanti antighi artefatti metallurgichi, religi\u00f4zi e cultur\u00e2li a-o mondo. A lungh\u00e9ssa complesc\u00eeva di conf\u00ecn b\u00f9lgari a l'\u00e9 de 2245 km, 1181 terrestri, 686 fluvi\u00e2li e 378 costieri. A r\u00e6 strad\u00e2le da Bulgar\u00eea a l'\u00e8 l\u00f3nga 36.720 km, a r\u00e6 ferovi\u00e2ria 4.300 km.\nA popola\u00e7ion, de 7,49 milioni de personn-e, a l'\u00e9 prin\u00e7ipalmente urbann-a e a vive inti capoleughi de-e vinteutto provin\u00e7e. A ci\u00f9 parte de attivit\u00e6 commerciali e culturali son concentr\u00e6 inta capitale S\u00f2fia. I sett\u00f4ri predominanti \u00e9n l'agricolt\u00fba, i servi\u00e7i, o tur\u00ecximo, l'inzegner\u00eea energ\u00e9tica e l'ind\u00f9stria leggera, t\u00f9tti sostegn\u00fbi da-e risorse naturali locali.\nSt\u00f6ia.\n\u00c7erte colt\u00fbe preist\u00f2riche han incomins\u00f2u a svilupp\u00e2se in t\u00e6re b\u00fblgare into Neol\u00ectico. In prin\u00e7ipio son st\u00e6te abit\u00e6 da-i Traci e d\u00f2ppo da-i Grechi e da-i Rom\u00e2ni. I B\u00f9lgari \u00e9n in p\u00f2polo ben antigo e origin\u00e2io de l'Asia Centrale: son arriv\u00e6 inte l'attuale Bulgar\u00eea into corso do VII s\u00e9colo, dove se son f\u00fbzi con a popola\u00e7i\u00f2n locale - sorviat\u00f9tto slavi (da-i qu\u00e6 \u00e0n adott\u00f2u a lengua) e trachi - pe form\u00e2 o Primmo St\u00e2to b\u00fblgaro. Inti s\u00e9coli successivi (crestianizz\u00e0ndose inte l'anno 865) a Bulgar\u00eea a l'\u00e0 lott\u00f2u con \u00e9xito alterno contra l'Impero Bizant\u00ecn e o Patriarc\u00f2u de Costantin\u00f2poli pe f\u00e2 v\u00e0i a seu poxi\u00e7ion inti Balcani. Inta segonda meit\u00e6 do XIV secolo a na\u00e7ion a l'\u00e9 st\u00e6ta inv\u00e2za e gradualmente ann\u00e9ssa a-o nasc\u00e9nte Impero ottom\u00e0n.\nA primma tr\u00e0ccia de unifica\u00e7ion \u00e9tnica e na\u00e7ion\u00e2le b\u00fblgara a se datta con l'avv\u00e9nto do Primmo Imp\u00earo B\u00fblgaro, che o domin\u00e2va a ci\u00f9 parte di Balc\u00e2ni e che o l'\u00e8 divent\u00f2u o c\u00e9ntro cultur\u00e2le di p\u00f2poli slavi inte l'\u00e6rto Medio\u00eavo. D\u00f2ppo in periodo de dom\u00ecnio bizant\u00ecn o Stato B\u00f9lgaro o l'\u00e8 riz\u00f2rto. Co-a cheita do Segondo Imp\u00earo B\u00fblgaro into 1396 i seu terit\u00f6i \u00e9n fin\u00eei sotta o contr\u00f2llo de l'Imp\u00earo Ottom\u00e0n pe qu\u00e6xi \u00e7inque s\u00e9coli.\nA Bulgar\u00eea a l'\u00e0 riconquist\u00f2u a seu indipend\u00e9nsa comme consegu\u00e9nsa da riv\u00f2lta d'arv\u00ee (1876), organizz\u00e2 e guid\u00e2 da-i er\u00f6i na\u00e7ion\u00e2li Vasil Levski e Hristo Botev, a quae spiet\u00e2 represci\u00f3n a l'\u00e0 sponci\u00f2u l\u2019impero r\u00f9scio a diciar\u00e2 gu\u00e6ra a l'impero ottom\u00e0n inte l'arv\u00ee 1877. Gra\u00e7ie a-o tratt\u00e2to de San Steva ch'o l'\u00e0 misso fin a-a gu\u00e6ra, a Bulgar\u00eea a l'\u00e9 st\u00e6ta proclam\u00e2 in prin\u00e7ip\u00e2to tribut\u00e2io de l'imp\u00earo ottom\u00e0n a-i 3 de Marso 1878. Questo o l'\u00e8 st\u00e6to rivisto a-i 13 de l\u00f9ggio da-o tratt\u00e2to de Berlin, ch'o l'\u00e0 ridimenscion\u00f2u fortemente o terit\u00f6io b\u00f9lgaro, ma o l'\u00e0 port\u00f2u o cons\u00e9nso de-e pot\u00e9nse occidentali a-o prin\u00e7ip\u00e2to aut\u00f2nomo. \nO terso stato b\u00f9lgaro o s'\u00e9 anche repiggi\u00f2u a provinsa aut\u00f2noma da Rum\u00ealia orient\u00e2le a-i 6 de Set\u00e9mbre 1885 (festa na\u00e7ion\u00e2le), arivando a ci\u00f9 \u00f2 meno e dimenscio\u00ecn d'ancheu. A proclama\u00e7ion do r\u00eagno e a compl\u00eata indipend\u00e9nsa, cosc\u00ec comme o seu riconoscimento interna\u00e7ion\u00e2le a s'\u00e9 realiz\u00e2 a-i 22 de set\u00e9mbre do 1908. Tra o 1912 e o 1913 a l'\u00e9 st\u00e6ta coinv\u00f2lta inte d\u00f4e gu\u00e6re balcaniche, a primma in alleansa con t\u00f9tti i \u00e2tri stati balcanici contra a Turch\u00eea e a segonda da s\u00f4la contra i \u00e2tri stati da pen\u00eezoa balcanica, e inte questo per\u00ecodo a l'\u00e0 vari\u00f2u e seu dimenscio\u00ecn, primma in aumento, scin qu\u00e6xi a-e dimenscio\u00ecn do tratt\u00e2to de San Steva, e p\u00f6i in ridu\u00e7i\u00f3n. \nA gu\u00e6ra r\u00f9scio-t\u00fbrca tra o 1877 e o 1878 (ciam\u00e2 in b\u00fblgaro \u00ab\u043e\u0441\u0432\u043e\u0431\u043e\u0434\u0438\u0442\u0435\u043b\u043d\u0430\u00bb, \"osvoboditelna\", sai\u00e6 a d\u00ee \u201cde libera\u00e7ion\u201d) a l'\u00e0iva donca port\u00f2u a-a n\u00e0scita do Terso St\u00e2to B\u00fblgaro, divent\u00f2u indipend\u00e9nte into 1908. I anni a vegn\u00ec \u00e0n visto tanti conflitti inti p\u00e0ixi vixin, che a-a fin son divent\u00e6 a causa che a l'\u00e0 port\u00f2u a Bulgar\u00eea a alle\u00e2se con a Germania inte t\u00f9tte e d\u00f4e e gu\u00e6re mondi\u00e2li. \nInto 1946 a l'\u00e8 divent\u00e2 unn-a rep\u00f9bblica comunista govern\u00e2 da 'n scist\u00eama politico a part\u00eco \u00f9nico scin a-o 1989, quande o Part\u00eeo Comunista B\u00fblgaro, d\u00f2ppo a ch\u00e9ita da cosc\u00ec d\u00eeta \u201ccortinn-a de f\u00e6ro\u201d, o l'\u00e0 accord\u00f2u ele\u00e7io\u00ecn pluripartitiche. D\u00f2ppo o 1990 a Bulgar\u00eea a l'\u00e9 divent\u00e2 unn-a democra\u00e7\u00eca con in'econom\u00eea de merc\u00f2u."}
{"id": "2498", "revid": "2355", "url": "https://lij.wikipedia.org/wiki?curid=2498", "title": "Ruscia Gianca", "text": ""}
{"id": "2499", "revid": "60", "url": "https://lij.wikipedia.org/wiki?curid=2499", "title": "Gran Bretagna", "text": ""}
{"id": "2500", "revid": "1211", "url": "https://lij.wikipedia.org/wiki?curid=2500", "title": "And\u00f2ra a Vella", "text": "And\u00f2ra a Vella (, che in catal\u00e0n a scign\u00ecfica \"a v\u00eagia And\u00f2rra\u201c) a l'\u00e9 a capit\u00e2 de And\u00f2rra."}
{"id": "2505", "revid": "12052", "url": "https://lij.wikipedia.org/wiki?curid=2505", "title": "S\u00f4", "text": "O S\u00f4 (sc\u00ecnbolo: ) o l'\u00e8 a stella ci\u00f9 vexinn-a a-a t\u00e6ra e o centro do scistema de pianeti donde se troeuva a T\u00e6ra. O S\u00f4 a l'\u00e8 a stella mo\u00e6 do Scistema So\u00e2 (do qu\u00e6 a costituisce o 99,8% da massa), in gio a-a qu\u00e6 orbita i oeutto pianeti prin\u00e7ip\u00e6, i pianeti n\u00e0ni \u00c7ee, Pluton e Eris e i atri corpi ci\u00f9 piccin, tra cui i aster\u00f2idi, molti meteoriti, e e comete, e a povie diffusa int'o spa\u00e7io. L'energia so\u00e2, eman\u00e2 sotto forma de radia\u00e7ioin elettromagn\u00e8tiche (luxe), a consente a vitta inscio nostro pianeta (sensa a luxe so\u00e2 no sai\u00e6 poscibile a fotoscintexi clorofilliann-a, ch'a produxe l'oscigeno necessaio pe a gran parte di \u00e9sei viventi) e a det\u00e8rmina i fenomeni climatichi."}
{"id": "2506", "revid": "12052", "url": "https://lij.wikipedia.org/wiki?curid=2506", "title": "Erevan", "text": "Erevan \u00f2 Yerevan (in arm\u00eano: \"\u0535\u0580\u0587\u0561\u0576\") a l'\u00e9 a capit\u00e2le de l'Armenia."}
{"id": "2508", "revid": "12052", "url": "https://lij.wikipedia.org/wiki?curid=2508", "title": "Vienna", "text": "Vienna a l'\u00e9 a capit\u00e2le de l'Austria, con 'na popolassion de 1.840.573 abitanti segondo o censim\u00e9nto do 2016."}
{"id": "2509", "revid": "12052", "url": "https://lij.wikipedia.org/wiki?curid=2509", "title": "Baku", "text": "Baku (pron\u00f3n\u00e7ia \",\" in az\u00earo \"Bak\u0131\", ; \"Badkube\"/\u0628\u0627\u06a9\u0648 , in persi\u00e0n) a l'\u00e9 a capit\u00e2le de l'Azerbaijan, a s\u00eau \u00e7itt\u00e6 prin\u00e7ip\u00e2 e p\u00f2rto ci\u00fb importante.\nA s'atr\u00eauva in sci\u00f4 M\u00e2 C\u00e0spio e a gh'\u00e0 'na popolasion de \u00e7irca 2,2 millio\u00een de abitanti."}
{"id": "2510", "revid": "12052", "url": "https://lij.wikipedia.org/wiki?curid=2510", "title": "Bruxelles", "text": "Bruxelles a l'\u00e9 a capit\u00e2 do Belgio e s\u00eade da Comisci\u00f3n de l'Union Europea."}
{"id": "2511", "revid": "12052", "url": "https://lij.wikipedia.org/wiki?curid=2511", "title": "Minsk", "text": "Minsk (\"\u041c\u0456\u043d\u0441\u043a\" in bielor\u00f9scio, trasliter\u00f2u in \"Miensk\", pronon\u00e7i\u00f2u ) a l'\u00e9 a capit\u00e2le da Bielor\u00f9scia (\u00f2 Ruscia Gianca).\nColt\u00fba.\nM\u00fbxica.\nIn gr\u00f9ppo muxic\u00e2le fam\u00f4zo de Minsk s\u00f3n i Molchat Doma."}
{"id": "2512", "revid": "12052", "url": "https://lij.wikipedia.org/wiki?curid=2512", "title": "Bielor\u00f9scia", "text": "A Bielor\u00f9scia \u00f2 R\u00f9scia Gi\u00e0nca (\"\u0411\u0435\u043b\u0430\u0440\u0443\u0441\u044c\" in bielor\u00f9scio, trasliter\u00f2u in \"Belar\u00fas\", pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Bielor\u00f9scia (\"\u0420\u044d\u0441\u043f\u0443\u0431\u043b\u0456\u043a\u0430 \u0411\u0435\u043b\u0430\u0440\u0443\u0441\u044c\" in bielor\u00f9scio, trasliter\u00f2u in \"Respublika Belar\u00fas\"), a l'\u00e9 'n p\u00e0ize de l'Eor\u00f6pa de l'\u00e8st s\u00e9nsa sb\u00f3cco in sci\u00f4 m\u00e2.\nGi\u00f6graf\u00eea.\nA Bielor\u00f9scia a conf\u00ecnn-a co-a R\u00f9scia a n\u00f2rd-\u00e8st e a lev\u00e0nte, con l'Ucra\u00ecnn-a a s\u00f9d, co-a Pol\u00f2nia a pon\u00e9nte e con Lito\u00e0nia e Let\u00f2nia a n\u00f2rd-\u00f2vest. A s\u00f2 superf\u00eccce tot\u00e2le a l'\u00e9 de 207.600 km2 e a l'\u00e0 'na popola\u00e7i\u00f3n de 9,3 milio\u00ecn de pers\u00f3nn-e, f\u00e6ti pe-i qu\u00e6 a l'\u00e9 o trez\u00e9n p\u00e0ize ci\u00f9 gr\u00e0nde e o vint\u00eaximo ci\u00f9 popol\u00f4zo de l'Eor\u00f6pa. Da-o p\u00f3nto de v\u00ecsta aministrat\u00eevo a Bielor\u00f9scia a l'\u00e9 spart\u00eea in s\u00e8tte regio\u00ecn. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Minsk.\nSt\u00f6ia.\nSc\u00ecnn-a-o s\u00e9colo XX, v\u00e0rie na\u00e7io\u00ecn \u00e0n control\u00f2u e t\u00e6re che \u00f2ua fan p\u00e0rte do mod\u00e8rno st\u00e2to bielor\u00f9scio, incl\u00fbzo o Rus' de Kiev, o Prin\u00e7ip\u00e2to de Polotsk, o Granduc\u00e2to de Lito\u00e0nia, a Confedera\u00e7i\u00f3n pol\u00e0cco-lito\u00e0nn-a e l'Inp\u00earo r\u00f9scio. Apr\u00eauvo a-o scc\u00e9uppo da Rivolu\u00e7i\u00f3n r\u00f9scia into 1917, v\u00e0rri st\u00e2ti se s\u00f3n cont\u00e9ixi o contr\u00f2llo de l'\u00e0rea, co-a vit\u00f6ia che a-a f\u00ecn a l'\u00e9 an\u00e6ta a-a Rep\u00f9brica Social\u00ecsta Sovi\u00e9tica Bielor\u00f9scia, a qu\u00e6 a l'\u00e9 st\u00e6ta unn-a de rep\u00f9briche costito\u00e9nti a-a fonda\u00e7i\u00f3n de l'Uni\u00f3n Sovi\u00e9tica into 1922. Depo\u00ee a go\u00e6ra sovi\u00e9tico-pol\u00e0cca, a Bielor\u00f9scia a l'\u00e0 perd\u00fbo squ\u00e6xi a meit\u00e6 do s\u00f2 terit\u00f6io in fav\u00f4 da Pol\u00f2nia. A na\u00e7i\u00f3n a l'\u00e9 ariv\u00e2 a-i s\u00f2 conf\u00ecn mod\u00e8rni into 1939, qu\u00e0nde \u00e7erti terit\u00f6i da Seg\u00f3nda Rep\u00f9brica de Pol\u00f2nia s\u00f3n pas\u00e6 s\u00f3tt'a-o s\u00f2 contr\u00f2llo apr\u00eauvo a l'invax\u00f3n sovi\u00e9tica da Pol\u00f2nia, conf\u00ecn p\u00f6i rifin\u00eei a-a f\u00ecn da seg\u00f3nda go\u00e6ra mondi\u00e2le. Into c\u00f3rso de qu\u00e9llo confl\u00ectto e opera\u00e7io\u00ecn milit\u00e2ri \u00e0n devast\u00f2u a Bielor\u00f9scia, co-a p\u00e8rdia de ci\u00f9 \u00f2 m\u00eano 'n qu\u00e0rto da s\u00f2 popola\u00e7i\u00f3n e da meit\u00e6 de viv\u00e0gne natur\u00e2li, co-o rep\u00ecggio econ\u00f2mico ch'o l'\u00e9 ariv\u00f2u into d\u00f2ppo go\u00e6ra. Into 1945, a RSS Bielor\u00f9scia a l'\u00e9 st\u00e6ta un di m\u00e9nbri fondato\u00ee de l'\u00d2rganiza\u00e7i\u00f3n de Na\u00e7io\u00ecn Un\u00eee, ins\u00e9mme a l'Uni\u00f3n Sovi\u00e9tica.\nO parlam\u00e9nto da rep\u00f9brica o l'\u00e0 proclam\u00f2u a sovranit\u00e6 da Bielor\u00f9scia a-i 27 de z\u00f9gno do 1990 e, into proc\u00e8sso da ch\u00e9ita de l'Uni\u00f3n Sovi\u00e9tica, a na\u00e7i\u00f3n a l'\u00e0 diciar\u00f2u a s\u00f2 indipend\u00e9nsa a-i 25 de ag\u00f3sto do 1991. Depo\u00ee l'ado\u00e7i\u00f3n de 'na n\u00eauva costitu\u00e7i\u00f3n into 1994, Alexander Lukashenko o l'\u00e9 st\u00e6to elez\u00fbo prescid\u00e9nte da Bielor\u00f9scia inte pr\u00ecmme e s\u00f4le ele\u00e7io\u00ecn l\u00ecbere depo\u00ee a diciara\u00e7i\u00f3n de indipend\u00e9nsa. O Lukashenko o go\u00ecdda 'n gov\u00e8rno outorit\u00e2io ch'o l'\u00e0 port\u00f2u a 'n sc\u00e0rso risp\u00e8tto di dir\u00ectti um\u00e2ni e a ab\u00fbxi de pot\u00eare.\nEconom\u00eea e pol\u00ectica.\nIn Bielor\u00f9scia s\u00f3n st\u00e6te contino\u00e6 numer\u00f4ze de pol\u00ectiche de l'et\u00e6 sovi\u00e9tica, c\u00f3mme prez\u00e9npio o contr\u00f2llo stat\u00e2le in sce gr\u00e9ndi seto\u00ee de l'econom\u00eea. Pe de ci\u00f9, a l'\u00e9 a s\u00f4la na\u00e7i\u00f3n eorop\u00eaa inta qu\u00e6 a l'\u00e9 anc\u00f3n in vig\u00f4 a p\u00e9nn-a de m\u00f2rte. Inte l'\u00e0nno 2000, a Bielor\u00f9scia e a R\u00f9scia \u00e0n firm\u00f2u 'n trat\u00e2to pe 'na ci\u00f9 str\u00e9ita colabora\u00e7i\u00f3n tra e d\u00f4e na\u00e7io\u00ecn, ciam\u00f2u Uni\u00f3n R\u00f9scia-Bielor\u00f9scia.\nA Bielor\u00f9scia a l'\u00e9 'na na\u00e7i\u00f3n in v\u00eea de svil\u00f9ppo ch'a se tr\u00eauva a-o 53\u00b0 p\u00f2sto inta clas\u00ecfica de l'\u00ccndice de Svil\u00f9ppo Um\u00e2no. A l'\u00e9 un di m\u00e9nbri de Na\u00e7io\u00ecn Un\u00eee sc\u00ecnn-a da-a s\u00f2 fonda\u00e7i\u00f3n e a fa p\u00e0rte da Comunit\u00e6 di St\u00e2ti Indipend\u00e9nti, de l'\u00d2rganiza\u00e7i\u00f3n do trat\u00e2to de segu\u00e9ssa com\u00f9n, de l'Uni\u00f3n Econ\u00f2mica \u00c9oro-azi\u00e0tica, de l'\u00d2rganiza\u00e7i\u00f3n pi-\u00e2 segu\u00e9ssa e a copera\u00e7i\u00f3n in Eor\u00f6pa e do Movim\u00e9nto di st\u00e2ti no alini\u00e6. A no l'\u00e0 mostr\u00f2u inter\u00e8sse a intr\u00e2 inte l'Uni\u00f3n Eorop\u00eaa ma a \u00f2gni m\u00f2ddo a l'\u00e0 mantegn\u00fbo de rela\u00e7io\u00ecn bilater\u00e2li co-o bl\u00f2cco eorop\u00eao, parte\u00e7ip\u00e0ndo a-i do\u00ee prog\u00e8tti UE de l'Ini\u00e7iat\u00eeva de Baku e de l\"'Eastern Partnership\". A Bielor\u00f9scia a l'\u00e0 sosp\u00e9izo a s\u00f2 partecipa\u00e7i\u00f3n a 'sti prog\u00e8tti chi a-i 28 de z\u00f9gno do 2021 apr\u00eauvo a-e san\u00e7io\u00ecn dec\u00eeze da l'Uni\u00f3n Eorop\u00eaa c\u00f3ntra de l\u00ea."}
{"id": "2513", "revid": "1211", "url": "https://lij.wikipedia.org/wiki?curid=2513", "title": "Saraj\u00eavo", "text": "Saraj\u00eavo a l'\u00e9 a capit\u00e2le da B\u00f2snia-Er\u00e7eg\u00f2vina. A gh'\u00e0 291.422 abitanti (2013)"}
{"id": "2514", "revid": "12052", "url": "https://lij.wikipedia.org/wiki?curid=2514", "title": "S\u00f2fia", "text": "S\u00f2fia a l'\u00e9 a capit\u00e2 da Bulgar\u00eea. A \u00e7it\u00e6 a conta 1.238.438 abitanti segondo o censimento do 31 dex\u00e9nbre do 2017."}
{"id": "2515", "revid": "12052", "url": "https://lij.wikipedia.org/wiki?curid=2515", "title": "Nicosia (\u00c7ipro)", "text": "Nicox\u00eea a l'\u00e9 a capit\u00e2 de \u00c7ipro"}
{"id": "2516", "revid": "12052", "url": "https://lij.wikipedia.org/wiki?curid=2516", "title": "Zagabbria", "text": "Zagabbria a l'\u00e9 a capit\u00e2 da Croa\u00e7ia. A g'\u00e0 'na popola\u00e7ion de 792.875 abitanti segondo o \u00e7ensimento do 2011."}
{"id": "2517", "revid": "7530", "url": "https://lij.wikipedia.org/wiki?curid=2517", "title": "Copenaghen", "text": "Copenaghen a l'\u00e9 a capit\u00e2le da Danemarca."}
{"id": "2518", "revid": "12052", "url": "https://lij.wikipedia.org/wiki?curid=2518", "title": "Tallinn", "text": "Tallinn a l'\u00e9 a capit\u00e2le de l'Est\u00f2nia. A gh'\u00e0 445.259 abitanti (segondo o censimento do 2020)."}
{"id": "2519", "revid": "12052", "url": "https://lij.wikipedia.org/wiki?curid=2519", "title": "Helsinki", "text": "Helsinki in finlandeise, (\"Helsingfors\" in svedeise, \"Helsset\" in lappon), a l'\u00e8 a capit\u00e2 e ci\u00fb grande \u00e7itt\u00e6 da Finlandia.\nDescri\u00e7ion e st\u00f6ia.\nA se scit\u00fba inscia costa s\u00fbd do paize, inta riva do Golfo de Finlandia. \nA fa p\u00e2rte da provinsa da Finlandia Meridion\u00e2 e da region d'Uusimaa.\n\u00c7irca 560.000 personn-e (31/12/2005) vivan inta \u00e7itt\u00e6, e l'area metropolitann-a a g'ha 'na popolassion de qu\u00e6xi 'n million in tot\u00e2le."}
{"id": "2520", "revid": "12052", "url": "https://lij.wikipedia.org/wiki?curid=2520", "title": "Pariggi", "text": "Par\u00ecggi (, in fran\u00e7eize \"Paris\", ) a l'\u00e8 a capit\u00e2le e a \u00e7it\u00e6 ci\u00f9 popol\u00f4za da Fr\u00e0nsa, co ci\u00f9 de 2 millioin de abit\u00e0nti (2.192.485, into 2018), e capol\u00eaugo da regi\u00f3n de l'\u00cele-de-France. A seu \u00e0rea metropolit\u00e0nn-a a l'\u00e8 a ci\u00f9 popolosa d'Eur\u00f2pa, co 12 milio\u00een d'abit\u00e0nti.\nComunica\u00e7io\u00een.\nStr\u00e0dde.\nPar\u00ecggi a l'\u00e8 circond\u00e2 da l'outostr\u00e0dda A86, ch'a fon\u00e7i\u00f3nn-a da rac\u00f2rdio pe t\u00f9tto o gr\u00f3ppo outostr\u00e0d\u00e2le da capit\u00e2le fran\u00e7eize.\nFerov\u00eee e trasp\u00f2rti p\u00f9blici.\nA capit\u00e2le fran\u00e7eize a l'\u00e8 asc\u00ec o sv\u00ecncolo ferovi\u00e0rio ci\u00f9 inport\u00e0nte do p\u00e0ize, co s\u00e8tte gr\u00e9nde sta\u00e7io\u00een (Gare d'Austerlitz, de Bercy, de l'Est, de Lyon, Montparnasse, du Nord, Saint-Lazare) da-e qu\u00e6 s'iradi\u00e0n t\u00f9tte e l\u00ecnie prin\u00e7ip\u00e6 da na\u00e7i\u00f3n, incl\u00fbze qu\u00e9lle di TGV. A Gare d'Orsay, ser\u00e2 inti \u00e0nni '50, a l'\u00e8 divegn\u00fba a s\u00eade de l'\u00f2m\u00f2nimo mus\u00eao d'\u00e0rte mod\u00e8rna.\nO trasp\u00f2rto p\u00f9blico o l'\u00e8 garant\u00eeo da-a qu\u00e0rta metropolit\u00e0nn-a ci\u00f9 est\u00e9iza do contin\u00e9nte eorop\u00eao, form\u00e2 da 16 l\u00ecnie, pe 303 sta\u00e7io\u00een, e l\u00f3nga ci\u00f9 de 200 chil\u00f2metri. Se cont\u00e0n asc\u00ec 11 l\u00ecnie de tranv\u00e0i e 5 do serv\u00ec\u00e7io ferovi\u00e0rio urb\u00e2no. Rigo\u00e0rdo a-o trasp\u00f2rto p\u00f9blico in sce g\u00f3mma inte l'\u00cele-de-France gh'\u00e8 ci\u00f9 de 1500 l\u00ecnie de cori\u00eare, pe 'n tot\u00e2le de 25.000 km.\nAriop\u00f2rti.\nA \u00e7it\u00e6 de Par\u00ecggi a l'\u00e8 serv\u00eea da-i sego\u00e9nti tr\u00e9i ariop\u00f2rti: l'ariop\u00f2rto de \"Paris-Orly\" (c\u00f2dice IATA \"ORY\"), \"Paris-Charles-de-Gaulle\" (c\u00f2dice IATA \"CDG\") e \"Paris-Le Bourget\" (c\u00f2dice IATA \"LBG\").\nAministra\u00e7i\u00f3n.\nArrondissements.\nO terit\u00f6io da capit\u00e2le fran\u00e7eize o l'\u00e8 sudiv\u00eezo in v\u00ecnti arrondissements. I pr\u00ecmmi qu\u00e0ttro, qu\u00e9lli centr\u00e2li da \u00e7it\u00e6, form\u00e0n o set\u00f4 de \"Paris Centre\" asc\u00ec.\nBinel\u00e0ggi.\nDa-o 1956 Par\u00ecggi a l'\u00e8 abinel\u00e2 in m\u00f2ddo \u00f9nico e esclux\u00eevo co-a \u00e7it\u00e6 de R\u00f3mma, co-a motiva\u00e7i\u00f3n:"}
{"id": "2521", "revid": "12052", "url": "https://lij.wikipedia.org/wiki?curid=2521", "title": "Berlin", "text": "Berlin a l'\u00e8 a capit\u00e2 da Germania e un stato feder\u00f2u asc\u00ec.\nCon 3,4 mio\u00ecn de abitanti, Berl\u00ecn a l'\u00e8 a ci\u00f9 grande \u00e7itt\u00e6 da Germania e a segonda da Comunit\u00e6 Europea.\nSt\u00f6ia.\nDappeu a segonda gu\u00e6ra mondi\u00e2 Berl\u00ecn a l'\u00e8 st\u00e6ta div\u00efza tra e tr\u00f9ppe d'occupa\u00e7ion alli\u00e6 inte quattro setto\u00ee. O sett\u00f4 orient\u00e2 o l'\u00e8a divent\u00f2u a capit\u00e2 da Repubbrica Democratega Tedesca e i trei setto\u00ee o\u00e7\u00e7ident\u00e6 ean rest\u00e6 un \"enclave\" da Repubbrica Feder\u00e2 de Germania e aveivan form\u00f2u o stato de Berl\u00ecn.\nInto 1961 a \u00e7itt\u00e6 a l'\u00e8a st\u00e6ta div\u00efza in do\u00ee t\u00f2cchi da-a fam\u00f4sa mi\u00e4gia, cheita into 1989. Ancheu Berl\u00ecn a l'\u00e8 torna unna \u00e7itt\u00e6 un\u00eea comme t\u00fbtta a Germania."}
{"id": "2522", "revid": "2355", "url": "https://lij.wikipedia.org/wiki?curid=2522", "title": "Ge\u00f2rgia", "text": ""}
{"id": "2523", "revid": "12052", "url": "https://lij.wikipedia.org/wiki?curid=2523", "title": "Tiblisi", "text": "Tiblisi (in zorzi\u00e0n: \u10d7\u10d1\u10d8\u10da\u10d8\u10e1\u10d8 Tbilissi; scin'a-o 1936: \u10e2\u10e4\u10d8\u10da\u10d8\u10e1\u10d8, \"Tpilissi\") a l'\u00e9 a capit\u00e2 ato\u00e2le da Gi\u00f6rgia. A gh'\u00e0 1.082.400 abitanti (into 2016)."}
{"id": "2524", "revid": "12052", "url": "https://lij.wikipedia.org/wiki?curid=2524", "title": "Atene", "text": "Atene (in grego moderno \u0391\u03b8\u03ae\u03bd\u03b1, \"Ath\u00edna\", in grego antigo \u1f08\u03b8\u1fc6\u03bd\u03b1\u03b9, \"Ath\u0113nai\") a l'\u00e8 a capit\u00e2 e \u00e7itt\u00e6 ci\u00fb importante d'a Grecia.\nDati gener\u00e2li.\n'Sta c\u00e8lebbre \u00e7itt\u00e6 a l'\u00e8 l'origgine de \u00fbnn-a de primme democra\u00e7ie formali e a g'ha n\u00fbmeroxi sc\u00efti archeologici de straordinaia importansa, tra l\u00f4 o Partenon inscie l'Acropoli.\nA g'ha 'na popolassion de 5.005.514 abitanti (2006).\nIn Atene son st\u00e6ti organiss\u00e6 in 1896 i primmi Z\u00eaughi Olimpici d'Est\u00e6 e i Z\u00eaughi Olimpici do 2004."}
{"id": "2525", "revid": "12052", "url": "https://lij.wikipedia.org/wiki?curid=2525", "title": "Dublin", "text": "Dubl\u00ecn (\"Baile \u00c1tha Cliath\" in irlandeize) a l'\u00e9 a capit\u00e2le de l'\u00c9ire con 554.554 abitanti segondo o censim\u00e9nto do 2016."}
{"id": "2526", "revid": "12052", "url": "https://lij.wikipedia.org/wiki?curid=2526", "title": "Islanda", "text": "L'Isl\u00e0nda (\"\u00cdsland\" in island\u00e9ize, pronon\u00e7i\u00f2u ) a l'\u00e9 'n p\u00e0ize de l'Eor\u00f6pa do n\u00f2rd.\nGi\u00f6graf\u00eea.\nL'Isl\u00e0nda a l'\u00e9 'n'\u00eezoa scito\u00e2 inte l'\u00d2c\u00e9ano Atl\u00e0ntico do n\u00f2rd e de \u00f2r\u00ecgine vulc\u00e0nica. Def\u00e6ti a se tr\u00eauva in sci\u00e2 dors\u00e2le m\u00e9dio-atl\u00e0ntica, da qu\u00e6 a l'\u00e9 l'\u00f9nico t\u00f2cco s\u00f4via o liv\u00e9llo do m\u00e2, e a l'\u00e0 'n plateu vulc\u00e0nico centr\u00e2le ch'o l'er\u00f9tta de l\u00f3ngo squ\u00e6xi ininterotam\u00e9nte. L'int\u00e8rno de l'\u00eezoa o l'\u00e9 \u00f2cup\u00f2u da 'n plateu form\u00f2u d'\u00e6nn-a, c\u00e0npi de l\u00e2va, mont\u00e0gne, gias\u00e6 e v\u00e0rri sci\u00f9mmi che ch\u00ecnn-an v\u00e8rso e cian\u00fbe l\u00f3ngo a c\u00f2sta. L'Isl\u00e0nda a l'\u00e9 asc\u00e2d\u00e2 da-a Cor\u00e9nte do G\u00f3rfo e def\u00e6ti, scib\u00e9n ch'a se tr\u00eauva a 'n'\u00e2ta latit\u00f9dine (ap\u00e9nn-a a s\u00f9d do c\u00ecrcolo pol\u00e2re \u00e0rtico), a l'\u00e0 de tenperat\u00fbe m\u00eano r\u00ecgide e con de st\u00e6 t\u00e9pide a desp\u00e6to do cl\u00ecmma pol\u00e2re t\u00ecpico da z\u00f6na.\nA capit\u00e2le de l'Isl\u00e0nda, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Reykjav\u00edk, inta qu\u00e6 \u00e0rea metropolit\u00e0nn-a ghe sta ci\u00f9 do 65% da popola\u00e7i\u00f3n tot\u00e2le do p\u00e0ize. L'Isl\u00e0nda a l'\u00e9 o st\u00e2to sovr\u00e0n eorop\u00eao co-a ci\u00f9 b\u00e0ssa denscit\u00e6 de popola\u00e7i\u00f3n, p\u00e6gia a 3,5 abit\u00e0nti pe chil\u00f2metro qu\u00e0ddro. L'island\u00e9ize, l\u00e9ngoa germ\u00e0nica setentrion\u00e2le parl\u00e2 da-a ci\u00f9 p\u00e0rte da popola\u00e7i\u00f3n, a v\u00eagne da l'ant\u00eego nor\u00e9n de pon\u00e9nte e a l'\u00e9 as\u00e6 sc\u00ecmile a-o far\u00f6eize.\nSt\u00f6ia.\nSeg\u00f3ndo l'ant\u00eego manoscr\u00eeto do \"Landn\u00e1mab\u00f3k\", i pr\u00ecmmi abit\u00e0nti de l'\u00eezoa s\u00f3n ariv\u00e6 inte l'\u00e0nno 874, co-o capit\u00e0nio norveg\u00e9ize Ing\u00f3lfr Arnarson ch'o l'\u00e9 st\u00e6to o pr\u00ecmmo man\u00e9nte a stabil\u00eese in m\u00f2ddo st\u00e0bile in Isl\u00e0nda. Inti s\u00e9coli d\u00f2ppo Norveg\u00e9ixi e, in mez\u00fba min\u00f4, \u00e2tre g\u00e8nte scand\u00ecnave asc\u00ec, s\u00f3n emigr\u00e6 in Isl\u00e0nda, port\u00e0ndo con l\u00ea di \"thrall\", \u00f6 s\u00e6 di scci\u00e2vi, de \u00f2r\u00ecgine c\u00e8ltica. L'\u00eezoa a l'\u00eaa govern\u00e2 da-o cosc\u00ec d\u00eeto st\u00e2to l\u00ecbero d'Isl\u00e0nda, gest\u00eeo da 'n parlam\u00e9nto de abit\u00e0nti do p\u00f2sto ciam\u00f2u \"Althing\", o qu\u00e6 o l'\u00e9 unn-a de asenbl\u00eae legislat\u00eeve ci\u00f9 ant\u00eeghe anc\u00f3n in fon\u00e7i\u00f3n. Apr\u00eauvo a 'n l\u00f3ngo per\u00eeodo de confl\u00ectto civ\u00eele, l'Isl\u00e0nda a l'\u00e0 acet\u00f2u o dom\u00ecnio norveg\u00e9ize into s\u00e9colo XIII, pas\u00e0ndo d\u00f3nca into 1397 inte l'Uni\u00f3n de Kalmar ins\u00e9mme di r\u00e9gni de Norv\u00e9ggia, Danim\u00e0rca e Sv\u00e9\u00e7ia. Co-a secesci\u00f3n da-a federa\u00e7i\u00f3n da p\u00e0rte da Sv\u00e9\u00e7ia into 1523, l'Isl\u00e0nda a l'\u00e9 pas\u00e2 s\u00f3tt'a-o dom\u00ecnio dan\u00e9ize, o qu\u00e6 a l'\u00e0 sponci\u00f2u pi-\u00e2 conversci\u00f3n a-o protestant\u00eaximo de l'\u00eezoa into 1550.\nC\u00f3mme consego\u00e9nsa da rivolu\u00e7i\u00f3n fran\u00e7\u00e9ize e de go\u00e6re napoli\u00f2niche, a l\u00f2tta indipendent\u00ecsta island\u00e9ize a s'\u00e9 f\u00e6ta ci\u00f9 a\u00e7\u00e9iza, port\u00e0ndo inte l'\u00e0nno 1918 a-a diciara\u00e7i\u00f3n de indipend\u00e9nsa co-a crea\u00e7i\u00f3n do R\u00e9gno d'Isl\u00e0nda, in uni\u00f3n person\u00e2 co-o r\u00e8 de Danim\u00e0rca. Con l'\u00f2cupa\u00e7i\u00f3n ted\u00e8sca da Danim\u00e0rca inta Seg\u00f3nda Go\u00e6ra Mondi\u00e2le, a popola\u00e7i\u00f3n island\u00e9ize a l'\u00e0 vot\u00f2u, into 1944, de trasform\u00e2 a pr\u00f2pria na\u00e7i\u00f3n inte 'na Rep\u00f9brica, segn\u00e0ndo a f\u00ecn di \u00f9rtimi leg\u00e0mmi form\u00e2li co-a Danim\u00e0rca. Scib\u00e9n che l\"'Althing\" o l'\u00eaa st\u00e6to sosp\u00e9izo tra o 1799 e o 1845, a rep\u00f9brica island\u00e9ize a l'\u00e9 v\u00ecsta c\u00f3mme qu\u00e9lla da-o parlam\u00e9nto ci\u00f9 ant\u00eego anc\u00f3n in c\u00e0rega a-a giorn\u00e2 d'ancheu.\nSc\u00ecnn-a-o s\u00e9colo XX l'econom\u00eea island\u00e9ize a l'\u00eaa baz\u00e2 sorviat\u00f9tto in sci\u00e2 p\u00e9sca e l'agricolt\u00fba, co-o f\u00f3rte svil\u00f9ppo econ\u00f2mico ch'o l'\u00e9 incomens\u00f2u depo\u00ee a Seg\u00f3nda Go\u00e6ra Mondi\u00e2le gr\u00e0\u00e7ie a l'industrializa\u00e7i\u00f3n di inpi\u00e0nti pi-\u00e2 lavora\u00e7i\u00f3n do p\u00e9scio e a-i agi\u00f9tti do Ci\u00e0n Marshall, con l'\u00eezoa ch'a l'\u00e9 f\u00eeto divent\u00e2 unn-a de na\u00e7io\u00ecn ci\u00f9 r\u00eccche e svilup\u00e6 a-o m\u00f3ndo. A l'\u00e9 intr\u00e2 into Sp\u00e0\u00e7io Econ\u00f2mico Eorop\u00eao into 1994, f\u00e6to ch'o l'\u00e0 port\u00f2u a-a cresci\u00e0nsa de n\u00eauve ativit\u00e6 econ\u00f2miche inti seto\u00ee da fin\u00e0nsa, de biotecnolog\u00eee e da manifat\u00fba asc\u00ec.\nEconom\u00eea e pol\u00ectica.\nL'Isl\u00e0nda a l'\u00e9 'n'econom\u00eea de merc\u00f2u che, paragon\u00e2 a qu\u00e9lle di \u00e2tri p\u00e0ixi OECD, a l'\u00e0 'n liv\u00e9llo d'inpoxi\u00e7i\u00f3n fisc\u00e2le as\u00e6 contegn\u00fbo, \u00f3ltre che o liv\u00e9llo de asocia\u00e7i\u00f3n scindac\u00e2le ci\u00f9 \u00e2to do m\u00f3ndo. A \u00f2gni m\u00f2ddo a cons\u00e8rva 'n f\u00f3rte st\u00e2to soci\u00e2le, baz\u00f2u in sci\u00f4 do cosc\u00ec d\u00eeto mod\u00e9llo n\u00f2rdico, ch'o garant\u00ecsce 'n'ascist\u00e9nsa sanit\u00e2ia univers\u00e2le e 'n'educa\u00e7i\u00f3n, liv\u00e9llo universcit\u00e2io incl\u00fbzo, de b\u00e0dda a t\u00f9tti i s\u00f2 \u00e7itad\u00ecn. A na\u00e7i\u00f3n a l'\u00e2to liv\u00e9llo de stabilit\u00e6 econ\u00f2mica, soci\u00e2le e democr\u00e0tica, \u00f3ltre che de egoali\u00e0nsa, trov\u00e0ndose a-o t\u00e8rso p\u00f2sto a-o m\u00f3ndo pe rich\u00e9ssa medi\u00e0nn-a pe \u00e7itad\u00ecn. Inte l'\u00e0nno 2020 a l'\u00eaa a-o qu\u00e0rto p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no e a-o pr\u00ecmmo pe-o \"Global Peace Index\". A na\u00e7i\u00f3n a l'\u00e9 aliment\u00e2 squ\u00e6xi do t\u00f9tto da energ\u00eea rinov\u00e0bile.\nA colt\u00fba island\u00e9ize a l'\u00e9 baz\u00e2 in sce l'\u00f2r\u00ecgine scand\u00ecnava da na\u00e7i\u00f3n, co-a ci\u00f9 p\u00e0rte di abit\u00e0nti de l'\u00eezoa che s\u00f3n di discend\u00e9nti di man\u00e9nti vich\u00ecnghi e c\u00e8ltichi. A popola\u00e7i\u00f3n do p\u00e0ize a l'\u00e9 a ci\u00f9 pic\u00ecnn-a tra qu\u00e9lle di m\u00e9nbri da NATO, \u00f2rganiza\u00e7i\u00f3n inta qu\u00e6 a l'\u00e9 l'\u00f9nico st\u00e2to sovr\u00e0n s\u00e9nsa 'n ez\u00e8rcito ma s\u00f4lo co-in c\u00f2rpo de go\u00e0rdia cost\u00eaa."}
{"id": "2527", "revid": "12052", "url": "https://lij.wikipedia.org/wiki?curid=2527", "title": "Reykjav\u00edk", "text": "Reykjav\u00edk a l'\u00e9 a capit\u00e2le de l'Islanda. A g'\u00e0 'na popola\u00e7ion de 123.246 abitanti segondo o censim\u00e9nto do 1\u00b0 zen\u00e2 2017."}
{"id": "2528", "revid": "1211", "url": "https://lij.wikipedia.org/wiki?curid=2528", "title": "Vadus", "text": ""}
{"id": "2529", "revid": "12052", "url": "https://lij.wikipedia.org/wiki?curid=2529", "title": "A Valletta", "text": "A Valletta a l'\u00e9 a capit\u00e2 e prin\u00e7ip\u00e2le p\u00f2rto de M\u00e2ta; a l'\u00e9 unn-a \u00e7it\u00e6 de 5.827 abitanti (2019).\nDescri\u00e7ion e st\u00f6ia.\nFond\u00e2 into 1566 da-i Cavag\u00eai Uspial\u00eai (in italian \"Cavalieri Ospitalieri\") con o nomme do m\u00e9istro Jean de la Valette. A vegne ciam\u00e2 in lat\u00ecn \"Humilissima Civitas Valettae\" (\"L'\u00fbmiliscima \u00e7it\u00e6 da Valletta\"). In l\u00e9ngoa malt\u00e9ize a l'\u00e9 conosci\u00fba comme \"Il-Belt\" (\"A \u00e7it\u00e6\")."}
{"id": "2530", "revid": "3941", "url": "https://lij.wikipedia.org/wiki?curid=2530", "title": "Varsci\u00e0via", "text": ""}
{"id": "2531", "revid": "12052", "url": "https://lij.wikipedia.org/wiki?curid=2531", "title": "Lisbonn-a", "text": "Lisbonn-a a l'\u00e9 'na \u00e7it\u00e6 de 564.657 abitanti. A l'\u00e9 a capit\u00e2le do P\u00f2rtogallo."}
{"id": "2532", "revid": "12052", "url": "https://lij.wikipedia.org/wiki?curid=2532", "title": "Londra", "text": "Londra (London in ingleize) a l'\u00e9 'na \u00e7it\u00e6 de 7.512.400 abitanti, capit\u00e2 d Regno Un\u00efo. Metr\u00f2poli multietnica de rilevan\u00e7a glob\u00e2, unn-a de p\u00f6che grende capit\u00e6 do mondo, a l'\u00e8 'na \u00e7it\u00e6 ch'a g'ha un'enorme influen\u00e7a pe a colt\u00fba, a comunica\u00e7ion, a politega, l'economia e l'\u00e0rte. Londra a l'\u00e9 a primma ci\u00e0ssa borscistega mondi\u00e2, avendo re\u00e7entemente super\u00f2u Neuva York, e i s\u00f2 \u00e7inque aerop\u00f2rti interna\u00e7ion\u00e6 raprez\u00e9ntan o ci\u00f9 grande sn\u00f2do do tr\u00e0fego a\u00e9reo glob\u00e2."}
{"id": "2533", "revid": "12052", "url": "https://lij.wikipedia.org/wiki?curid=2533", "title": "Bucarest", "text": "Bucarest capit\u00e2 da Romania."}
{"id": "2534", "revid": "12052", "url": "https://lij.wikipedia.org/wiki?curid=2534", "title": "Madrid", "text": "Madr\u00ecd (\"Madrid\" in spagn\u00f2llo, pronon\u00e7i\u00f2u ) a l'\u00e9 a capit\u00e2le e a \u00e7it\u00e6 ci\u00f9 popol\u00f4za da Sp\u00e0gna, con ci\u00f9 de 3 millio\u00ecn de abit\u00e0nti (3.334.730 into 2020), e capol\u00eaugo de l'\u00f2m\u00f2nima comunit\u00e6 out\u00f2noma. Co-a s\u00f2 \u00e0rea metropolit\u00e0nn-a, ch'a l'\u00e0 6.543.031 abit\u00e0nti (a-o 2014), a l'\u00e9 a ci\u00f9 gr\u00e0nde \u00e7it\u00e6 da Sp\u00e0gna e a t\u00e8rsa \u00e0rea urb\u00e2na de l'Uni\u00f3n Eorop\u00eaa.\nC\u00f3mme capit\u00e2le da na\u00e7i\u00f3n, a l'\u00e9 a s\u00eade do Gov\u00e8rno, da C\u00f3rte, di prin\u00e7ip\u00e6 c\u00e9ntri d'aministra\u00e7i\u00f3n p\u00f9blica, de institu\u00e7io\u00ecn do st\u00e2to e rescid\u00e9nsa ofi\u00e7i\u00e2 da monarch\u00eea. A l'\u00e9 'n inport\u00e0nte c\u00e9ntro comer\u00e7i\u00e2le, educat\u00eevo e coltur\u00e2le asc\u00ec, dot\u00f2u de numer\u00f4xi m\u00fbzei.\nComunica\u00e7io\u00ecn.\nStr\u00e0dde.\nA \u00e7it\u00e6 de Madr\u00ecd a l'\u00e9 serv\u00eea da-e outostr\u00e0dde elench\u00e6 chi de s\u00f3tta:\nFerov\u00eee e trasp\u00f2rti p\u00f9blici.\nMadr\u00ecd a l'\u00e9 coleg\u00e2 a-a r\u00e6 ferovi\u00e0ria a \u00e2ta velocit\u00e6 spagn\u00f2lla (AVE), co-i s\u00f2 tr\u00eani che se f\u00e8rman inta gr\u00e0nde sta\u00e7i\u00f3n de \"Madrid-Atocha\", gr\u00e0\u00e7ie a-i qu\u00e6 gh'\u00e9 di colegam\u00e9nti dir\u00e8tti co-o r\u00e8sto do p\u00e0ize, co-a Fr\u00e0nsa e co-o Portog\u00e0llo.\nO trasp\u00f2rto p\u00f9blico o l'\u00e9 garant\u00eeo da-a t\u00e8rsa metropolit\u00e0nn-a ci\u00f9 est\u00e9iza d'Eor\u00f6pa, depo\u00ee qu\u00e9lle de M\u00f3sca e de Par\u00ecggi, form\u00e2 da 16 l\u00ecnie, pe 302 sta\u00e7io\u00ecn, e l\u00f3nga ci\u00f9 de 290 chil\u00f2metri. Se cont\u00e0n 11 l\u00ecnie do serv\u00ec\u00e7io ferovi\u00e0rio urb\u00e2no asc\u00ec (e \"Cercan\u00edas Madrid\"). Rigo\u00e0rdo a-o trasp\u00f2rto p\u00f9blico in sce g\u00f3mma gh'\u00e9 207 div\u00e8rse l\u00ecnie de cori\u00eare.\nAriop\u00f2rti.\nA \u00e7it\u00e6 de Madr\u00ecd a l'\u00e9 serv\u00eea prin\u00e7ipalm\u00e9nte da l'ariop\u00f2rto de \"Adolfo Su\u00e1rez Madrid-Barajas\" (c\u00f2dice IATA \"MAD\") e da l'ariop\u00f2rto de \"Madrid\u2013Torrej\u00f3n Airport\" (c\u00f2dice IATA \"TOJ\").\nAministra\u00e7i\u00f3n.\nDistr\u00e9iti.\nO terit\u00f6io de Bar\u00e7ellonn-a o l'\u00e9 sudiv\u00eezo, da-o 1984, inti vint\u00f9n distr\u00e9iti elench\u00e6 chi de s\u00f3tta:"}
{"id": "2535", "revid": "12052", "url": "https://lij.wikipedia.org/wiki?curid=2535", "title": "Nur-Sultan", "text": "Astana a l'\u00e9 a capit\u00e2le do Kazakistan. Into marso do 2019 a l'\u00e0 cangi\u00f2u nomme in Nursultan, o nomme do prescid\u00e9nte do Kazakist\u00e0n ch'o l'\u00e9 st\u00e6to in c\u00e0rega pe qu\u00e6xi 30 anni. "}
{"id": "2536", "revid": "12052", "url": "https://lij.wikipedia.org/wiki?curid=2536", "title": "Riga", "text": "Riga a l'\u00e9 a capit\u00e2 da Lett\u00f2nia. \nA g'\u00e0 ci\u00f9 o m\u00eano 700.000 abitanti e donca a l'\u00e9 a \u00e7it\u00e6 ci\u00f9 popol\u00f4za de tr\u00e6 rep\u00f9bbriche b\u00e0ltiche."}
{"id": "2537", "revid": "12052", "url": "https://lij.wikipedia.org/wiki?curid=2537", "title": "Vilnius", "text": "Vilnius a l'\u00e9 a capit\u00e2le da Lituania. A g'\u00e0 560.192 abitanti (censimento do 2010)."}
{"id": "2538", "revid": "12052", "url": "https://lij.wikipedia.org/wiki?curid=2538", "title": "Luscemburgo (\u00e7itt\u00e6)", "text": "A \u00c7itt\u00e6 de Luscenb\u00fbrgo a l'\u00e9 a capit\u00e2le do Luscenb\u00fbrgo. A gh'\u00e0 116.323 abitanti (a-o 1 de zen\u00e2 do 2018)."}
{"id": "2539", "revid": "12052", "url": "https://lij.wikipedia.org/wiki?curid=2539", "title": "Skopje", "text": "Skopje (in mac\u00e9done \"\u0421\u043a\u043e\u043f\u0458\u0435\") a l'\u00e9 a capit\u00e2 da Ma\u00e7ed\u00f2nia do N\u00f2rd e co-i seu 568.210 abit\u00e0nti a l'\u00e9 a \u00e7it\u00e6 ci\u00f9 popol\u00e2 do p\u00e0ize."}
{"id": "2540", "revid": "12052", "url": "https://lij.wikipedia.org/wiki?curid=2540", "title": "Chi\u015fin\u0103u", "text": "Chi\u015fin\u0103u (pronon\u00e7i\u00f2u ) a l'\u00e9 a capit\u00e2le e a \u00e7it\u00e6 ci\u00f9 popol\u00f4za da Mold\u00e0via. A-o censim\u00e9nto do 2014 a \u00e7it\u00e6 a l'av\u00e9iva 532.513 abitanti."}
{"id": "2541", "revid": "12052", "url": "https://lij.wikipedia.org/wiki?curid=2541", "title": "Podgorica", "text": "Podgorica a l'\u00e9 a capit\u00e2 do M\u00f4nteneigro"}
{"id": "2542", "revid": "12052", "url": "https://lij.wikipedia.org/wiki?curid=2542", "title": "Oslo", "text": "\u00d2slo a l'\u00e9 a capit\u00e2le da Norv\u00e9ggia e a seu \u00e7it\u00e6 ci\u00f9 gr\u00f2ssa. A l'\u00e9 asc\u00ec 'na provinsa. Fond\u00e2 do 1040 comme \"\u00c1nslo\", a l'\u00e9 divent\u00e2 s\u00eade vescov\u00eele do 1070 e capit\u00e2le pe-a primma v\u00f2tta do 1300 sotta o r\u00e8 Haakon V. Apreuvo a-o f\u00e6to che a Norv\u00e9ggia a l'\u00e9 st\u00e6ta un\u00eea a-a Danim\u00e0rca finn-a a-o 1814 e a-a Sve\u00e7ia finn-a a-o 1905, a seu inportansa a l'\u00e9 fraz\u00e2, scib\u00e9n che a-i t\u00e9npi de l'uni\u00f3n con a Sve\u00e7ia a l'avesse a fon\u00e7i\u00f3n de co-capit\u00e2le.\n\u00d2slo a l'\u00e9 st\u00e6ta destr\u00fbta da 'n gran feugo do 1624, e depo\u00ee recostro\u00eea sotta o r\u00e8 Christian IV, e o l'\u00e9 pe quello che pe tanti anni a s'\u00e9 ciam\u00e2 \"Christiania\" \u00f2 de v\u00f2tte \"Kristiania\". Con l'indipendensa da-a Sve\u00e7ia apreuvo a-o referendum do 1905, a \u00e7it\u00e6 a l'\u00e0 torna pigi\u00f2u a seu denomina\u00e7ion st\u00f2rica de \u00d2slo.\nA-a giorn\u00e2 d'ancheu \u00d2slo a l'\u00e9 o centro comerciale, politico e banc\u00e0rio ci\u00f9 inportante da Norv\u00e9ggia, m\u00e0scime pe o com\u00e8rcio mar\u00ectimo.\n\u00d2slo a l'a 'na popola\u00e7i\u00f3n de ci\u00f9 de 650 milla abit\u00e0nti, che ar\u00eev\u00e1n a un milion e m\u00eazo contando t\u00f9tta a z\u00f6na metropolitann-a. A l'\u00e9 conscid\u00e9r\u00e2 unn-a de m\u00eagio \u00e7it\u00e6 do mondo pe a qualit\u00e6 da vitta. Comme t\u00f9tta a Norv\u00e9ggia a l'\u00e9 r\u00ecchiscima, a l'\u00e9 unn-a de p\u00f6che \u00e7it\u00e6 a-o mondo a aveighe 'na t\u00e0scia giornali\u00eara pe e m\u00e0chine e a \u00e7it\u00e6 con a ci\u00f9 \u00e8rta per\u00e7ento\u00e2le de m\u00e0chine \u00e9letriche. L'universit\u00e6 a l'\u00e9 conosci\u00fba e aprex\u00e2 pe a seu qualit\u00e6 e \"L'Aula\" con i qu\u00e0ddri de E. Munch a l'\u00e9 'n atra\u00e7i\u00f3n mondi\u00e2le.\nT\u00f9tti i anni o pr\u00e9mio Nobel pe a p\u00e2xe o v\u00e9gne asegn\u00f2u inte o centro da p\u00e2xe \"Nobels Fredssenter\". Fam\u00f4za asc\u00ec l'\u00e9 a v\u00eagia fort\u00e9ssa \"Akershus\", costru\u00eea do tredic\u00eaximo s\u00e9colo, che a d\u00f2mina a m\u00e6nn-a."}
{"id": "2543", "revid": "12052", "url": "https://lij.wikipedia.org/wiki?curid=2543", "title": "Amsterdam", "text": "Amsterdam a l'\u00e8 a capit\u00e2 di Paixi Basci.\nDescri\u00e7ion e st\u00f6ia.\nA l'\u00e8 st\u00e6ta fond\u00e2 into s\u00e9colo XII comme vil\u00e0ggio pic\u00ecn de pesco\u00e9i, per\u00f2 anch\u00eau a l'\u00e8 a ci\u00fb grande \u00e7itt\u00e6 do p\u00e0ize e 'n gran \u00e7entro commerci\u00e2 e colt\u00fbr\u00e2 a livello interna\u00e7ion\u00e2.\nCon 'na popolassion de \u00e7irca 841.000 abitanti e \u00e7irca 2,4 millio\u00een inte l'area metropolitann-a (2014), Amsterdam a fa p\u00e2rte do gran n\u00fbccleo \u00fbrban olandeize d\u00efto \"Randstad\" (insemme a-e \u00e7itt\u00e6 de L'Aja e Rotterdam), c'o g'ha ci\u00fb de 6,5 millio\u00een d'abitanti e o forma \u00fbnn-a de ci\u00fb gren z\u00f6ne popol\u00e6 d'Eur\u00f2pa.\nO s\u00eau \u00e7entro st\u00f2rico o l'\u00e8 asc\u00ec \u00fbn di ci\u00fb grendi d'Eur\u00f2pa, co-i famoxi can\u00e6. Gh'\u00e8 anche o sest\u00ea a l\u00fbxe rosse, dove se prattica a prostit\u00fb\u00e7ion, legaliz\u00e2 inta quella p\u00e2rte, e gh'\u00e8 'n sest\u00ea \"gay\" e o coscid\u00efto Homomonument, c'o l'aregorda a m\u00f2rte de \u00e7inquantamilla \u00f2mosessu\u00e2li inta Segonda Gu\u00e6ra Mondi\u00e2.\nA l'\u00e8 conosci\u00fba pe-a s\u00eau tolleransa e diverscit\u00e6, o s\u00eau liberaliximo, e a \"mente averta\" da s\u00eau popolassion."}
{"id": "2544", "revid": "12052", "url": "https://lij.wikipedia.org/wiki?curid=2544", "title": "Praga", "text": "Praga a l'\u00e9 a capit\u00e2le da Repubbrica Ceca. A gh'\u00e0 1.294.513 abitanti (a-o 1\u00b0 de Zen\u00e2 do 2018)."}
{"id": "2545", "revid": "12052", "url": "https://lij.wikipedia.org/wiki?curid=2545", "title": "\u00c7itt\u00e6 de San Marin", "text": "A \u00c7itt\u00e6 de San Marin a l'\u00e8 a capit\u00e2 de San Mar\u00ecn. A gh'\u00e0 4.040 abitanti (a-i 31 marso do 2018)."}
{"id": "2546", "revid": "12052", "url": "https://lij.wikipedia.org/wiki?curid=2546", "title": "Belgraddo", "text": "Belgraddo a l'\u00e9 a capit\u00e2le da Serbia. A gh'\u00e0 1.344.844 (2016) abitanti.\nInto pass\u00f2u a l'\u00e9 st\u00e6ta a capit\u00e2 da Iugoslavia."}
{"id": "2547", "revid": "12052", "url": "https://lij.wikipedia.org/wiki?curid=2547", "title": "Bratislava", "text": "Bratislava a l'\u00e9 a capit\u00e2le da Slovacchia. A gh'\u00e0 429.564 abitanti (a-i 31 de dex\u00e9nbre do 2017)."}
{"id": "2548", "revid": "12052", "url": "https://lij.wikipedia.org/wiki?curid=2548", "title": "Lubiann-a", "text": "Lubiann-a (in slov\u00e9n: \"Ljubljana\") a l'\u00e9 a capit\u00e2 da Slovenia."}
{"id": "2549", "revid": "12052", "url": "https://lij.wikipedia.org/wiki?curid=2549", "title": "Stoccolma", "text": "Stoccolma \u00f2 Stocc\u00f3rma a l'\u00e9 a capit\u00e2 da Sve\u00e7ia. A conta 935.619 abitanti seg\u00f3ndo o censim\u00e9nto do 31 dex\u00e9nbre do 2016."}
{"id": "2550", "revid": "12052", "url": "https://lij.wikipedia.org/wiki?curid=2550", "title": "Berna", "text": "Berna a l'\u00e9 a capit\u00e2 da Svissea e a g'\u00e0 'na popola\u00e7i\u00f3n de 141.049 abitanti (2016). A l'\u00e9 bagn\u00e2 da-o sci\u00f9mme Aare."}
{"id": "2551", "revid": "7530", "url": "https://lij.wikipedia.org/wiki?curid=2551", "title": "Ankara", "text": "Ankara a l'\u00e8 a capit\u00e2 da Turchia. Questa \u00e7it\u00e6 a g'ha ci\u00f9 de 5 milio\u00een d'abitanti."}
{"id": "2552", "revid": "1211", "url": "https://lij.wikipedia.org/wiki?curid=2552", "title": "Kiev", "text": "Kiev (\"\u041a\u0438\u0457\u0432\" in ucr\u00e0in, trasliter\u00f2u in \"Ky\u00efv\", pronon\u00e7i\u00f2u ) a l'\u00e9 a capit\u00e2le e a \u00e7it\u00e6 ci\u00f9 popol\u00f4za de l'Ucra\u00ecnn-a. A se tr\u00eauva inta p\u00e0rte c\u00e9ntro-setentrion\u00e2le da na\u00e7i\u00f3n, l\u00f3ngo o sci\u00f9mme Dnepr. A-o pr\u00ecmmo de zen\u00e2 do 2021 a l'av\u00e9iva 'na popola\u00e7i\u00f3n de 2.962.180 abit\u00e0nti, a set\u00e9n ci\u00f9 elev\u00e2 tra qu\u00e9lle de t\u00f9tte e \u00e7it\u00e6 d'Eor\u00f6pa.\nKiev a l'\u00e9 'n'inport\u00e0nte c\u00e9ntro industri\u00e2le, scent\u00ecfico e coltur\u00e2le inte l'Eor\u00f6pa do lev\u00e0nte; a l'\u00e9 a s\u00eade de v\u00e0rie ind\u00f9strie d'\u00e2ta tecnolog\u00eea, de institu\u00e7io\u00ecn pe l'instru\u00e7i\u00f3n superi\u00f4re e monum\u00e9nti st\u00f2richi. Inta \u00e7it\u00e6 gh'\u00e9 'n est\u00e9izo scist\u00eama de trasp\u00f2rto p\u00f9blico e de infrastrut\u00fbe, c\u00f3mme a Metropolit\u00e0nna de Kiev.\nAministra\u00e7i\u00f3n.\nRajon.\nO terit\u00f6io de Kiev o l'\u00e9 spart\u00eeo in d\u00eaxe \"rajon\", \u00f2 distr\u00e9iti, indich\u00e6 chi de s\u00f3tta:\nBinel\u00e0ggi.\nA \u00e7it\u00e6 de Kiev a l'\u00e9 binel\u00e2 con qu\u00e9lle de:"}
{"id": "2553", "revid": "12052", "url": "https://lij.wikipedia.org/wiki?curid=2553", "title": "Budapest", "text": "Budapest a l'\u00e8 a capit\u00e2 de l'Ungaia e a l'\u00e8 inn-a provinsa aut\u00f2noma.\nDescri\u00e7ion e st\u00f6ia.\nA l'\u00e8 a ci\u00f9 grande \u00e7it\u00e6 de l'Ungaia pe n\u00f9mero de abitanti (1.757.618 into 2015), con un agglomer\u00f2u de 2\u00a0551\u00a0247 e inn'area metropolitann-a de 3\u00a0284\u00a0190 abitanti, e a l'\u00e8 donca asc\u00ec o prin\u00e7ipale centro econ\u00f2mico e coltur\u00e2le do p\u00e0ize. Budapest a nasce ofi\u00e7ialmente into 1873 quande i se on\u00ecscian e \u00e7it\u00e6 de Buda e \u00d3buda con a \u00e7it\u00e6 de Pest.\nBudapest a l'\u00e8 molto popolare pe-i toristi: into 2011 4,7 mili\u00f4ni de toristi i l'an visit\u00e2 segondo l'Euromonitor International, pe-questo a l'\u00e8 a 25\u00aa \u00e7it\u00e6 ci\u00f9 visit\u00e2 a-o m\u00f3ndo."}
{"id": "2554", "revid": "7530", "url": "https://lij.wikipedia.org/wiki?curid=2554", "title": "Mosca (\u00e7itt\u00e6)", "text": " \n \nMosca (in r\u00fbsso \u041c\u043e\u0441\u043a\u0432\u0430, \"Moskva\") a l'\u00e8 unn-a \u00e7itt\u00e6 de 10,1 millio\u00een d'abitanti e a l'\u00e8 a capit\u00e2 da Ruscia.\nFond\u00e2 into 1147, anch\u00eau a l'\u00e8 o \u00e7entro do po\u00e9i polittego r\u00fbscio. O Kremlin o s'attr\u00eauva into ch\u00eau da \u00e7itt\u00e6, inte l'okrug \u00e7entr\u00e2. L\u00ec gh'\u00e9 a rescidensa ofi\u00e7i\u00e2 do prescidente da Ruscia e n\u00fbmeroxe caserme milit\u00e2ri."}
{"id": "2555", "revid": "12052", "url": "https://lij.wikipedia.org/wiki?curid=2555", "title": "Gi\u00f6rgia", "text": "A Gi\u00f6rgia (nomme ofi\u00e7i\u00e2: \" \u10e1\u10d0\u10e5\u10d0\u10e0\u10d7\u10d5\u10d4\u10da\u10dd - Sakartvelo\") \u00f2 Z\u00f2rzia a l'\u00e9 in st\u00e2to de l'\u00c0zia ocident\u00e2 indipend\u00e9nte da-o 1991. \nA seu capit\u00e2le a l'\u00e9 Tiblisi."}
{"id": "2557", "revid": "1144", "url": "https://lij.wikipedia.org/wiki?curid=2557", "title": "Algeria", "text": ""}
{"id": "2558", "revid": "12052", "url": "https://lij.wikipedia.org/wiki?curid=2558", "title": "Gr\u00f2enlandia", "text": "A Gr\u00f2enlandia a l'\u00e8 'na dipendensa dan\u00e9ize.\nNommi ofi\u00e7i\u00e6: \"Gr\u00f8nland\" in dan\u00e9ize, \"t\u00e6ra verde\", \"Kalaallit Nunaat\" in gr\u00f2enland\u00e9ize, terit\u00f6io dan\u00e9ize de l'Am\u00e9rica do n\u00f2rd, a seu capit\u00e2le a l'\u00e9 Nuuk (\"Godth\u00e5b\"). A Gr\u00f2enlandia a l'\u00e8 l'izoa ci\u00f9 grande a-o mondo, e a se tr\u00eauva a levante do Canada e a n\u00f2rd de l'O\u00e7eano Atlantico."}
{"id": "2564", "revid": "12052", "url": "https://lij.wikipedia.org/wiki?curid=2564", "title": "Let\u00f2nia", "text": "A Let\u00f2nia (\"Latvija\" in l\u00e8tone, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Let\u00f2nia (\"Latvijas Republika\" in l\u00e8tone), a l'\u00e9 'n p\u00e0ize de l'Eor\u00f6pa scito\u00f2u inta regi\u00f3n b\u00e0ltica.\nGi\u00f6graf\u00eea.\nA Let\u00f2nia a l'\u00e9 unn-a de tr\u00e6 na\u00e7io\u00ecn b\u00e0ltiche e a conf\u00ecnn-a con l'Est\u00f2nia a n\u00f2rd, a Lito\u00e0nia a s\u00f9d, a R\u00f9scia a lev\u00e0nte e Bielor\u00f9scia a s\u00f9d-\u00e8st. Pe de ci\u00f9, a l'\u00e0 'n conf\u00ecn mar\u00ectimo in sci\u00f4 M\u00e2 B\u00e0ltico, a pon\u00e9nte, co-a Sv\u00e9\u00e7ia asc\u00ec. A na\u00e7i\u00f3n a l'\u00e0 'n'\u00e0rea de 64.589 km2, 'na popola\u00e7i\u00f3n de 1,9 milio\u00ecn de pers\u00f3nn-e e 'n cl\u00ecmma tenpi\u00f2u.\nA capit\u00e2le da Let\u00f2nia, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Vilnius; e \u00e2tre \u00e7it\u00e6 ci\u00f9 inport\u00e0nti s\u00f3n Daugavpils e Liep\u0101ja. A ci\u00f9 p\u00e0rte da popola\u00e7i\u00f3n a l'\u00e9 do gr\u00f9ppo \u00e9tno-lengo\u00ecstico di B\u00e0lti e a p\u00e0rla o l\u00e8tone, unn-a de p\u00f6che l\u00e9ngoe b\u00e0ltiche d\u00eauvi\u00e6 anc\u00f3n a-a giorn\u00e2 d'ancheu. A ci\u00f9 inport\u00e0nte minor\u00e0nsa \u00e9tnica do p\u00e0ize s\u00f3n i R\u00f9sci, i qu\u00e6 s\u00f3n squ\u00e6xi 'n qu\u00e0rto da popola\u00e7i\u00f3n.\nSt\u00f6ia.\nDepo\u00ee v\u00e0rri s\u00e9coli de dom\u00ecnio ted\u00e9sco, sved\u00e9ize, pol\u00e0cco-lito\u00e0n e r\u00f9scio, con l'aristocra\u00e7\u00eea loc\u00e2le ch'a l'\u00eaa form\u00e2 sorviat\u00f9tto da ted\u00e9schi do B\u00e0ltico, a Rep\u00f9brica de Let\u00f2nia a l'\u00e0 diciar\u00f2u a s\u00f2 indipend\u00e9nsa a-i 18 de nov\u00e9nbre do 1918, separ\u00e0ndose da l'inp\u00earo ted\u00e9sco apr\u00eauvo a l'\u00e9xito da Pr\u00ecmma Go\u00e6ra Mondi\u00e2le. A \u00f2gni m\u00f2ddo, inti \u00e0nni '30 a rep\u00f9brica a l'\u00e0 v\u00ecsto a crea\u00e7i\u00f3n de 'n reg\u00ecmme aotocr\u00e0tico depo\u00ee o c\u00f2rpo de st\u00e2to do 1934 da p\u00e0rte de K\u0101rlis Ulmanis.\nL'indipend\u00e9nsa \"de facto\" da Let\u00f2nia a l'\u00e9 fin\u00eea a-o prin\u00e7\u00ecpio da Seg\u00f3nda Go\u00e6ra Mondi\u00e2le, con l'anesci\u00f3n a l'Uni\u00f3n Sovi\u00e9tica e a suces\u00eeva invax\u00f3n da German\u00eea naz\u00ecsta into 1941. Inte l'\u00e0nno 1944 a na\u00e7i\u00f3n a l'\u00e9 st\u00e6ta \u00f2cup\u00e2 t\u00f3rna da-i sovi\u00e9tichi, f\u00e6to ch'o l'\u00e0 port\u00f2u a-a crea\u00e7i\u00f3n da RSS L\u00e8tone. Apr\u00eauvo a l'inport\u00e0nte imigra\u00e7i\u00f3n de r\u00f9sci inti \u00e0nni de l'\u00f2cupa\u00e7i\u00f3n sovi\u00e9tica, qu\u00e9sti s\u00f3n divent\u00e6 a ci\u00f9 inport\u00e0nte minor\u00e0nsa do p\u00e0ize e a-a giorn\u00e2 d'ancheu s\u00f3n ci\u00f9 de 'n qu\u00e0rto da popola\u00e7i\u00f3n. Co-a pac\u00ecfica \"rivolu\u00e7i\u00f3n cant\u00e2\", incomens\u00e2 into 1987, a na\u00e7i\u00f3n a l'\u00e0 trov\u00f2u t\u00f3rna a s\u00f2 indipend\u00e9nsa a-i 21 de ag\u00f3sto do 1991. Da qu\u00e9llo mom\u00e9nto a Let\u00f2nia a l'\u00e9 'na rep\u00f9brica parlament\u00e2re, democr\u00e0tica e unit\u00e2ia.\nEconom\u00eea e pol\u00ectica.\nA Let\u00f2nia a l'\u00e9 'n p\u00e0ize svilp\u00f2u co-\u00een'econom\u00eea a \u00e2to r\u00e9dito e 'n liv\u00e9llo as\u00e6 \u00e2to de svil\u00f9ppo seg\u00f3ndo a sc\u00e2 de l'\u00ccndice de Svil\u00f9ppo Um\u00e2no. A l'\u00e0 'n b\u00f3n liv\u00e9llo de libert\u00e6 civ\u00eeli, de st\u00e0npa, de informa\u00e7i\u00f3n e de democra\u00e7\u00eea e p\u00e2xe in gener\u00e2le.\nA na\u00e7i\u00f3n a l'\u00e9 un di m\u00e9nbri de l'Uni\u00f3n Eorop\u00eaa, do Cons\u00e9ggio d'Eor\u00f6pa, de l'Eoroz\u00f6na, de l'\u00c0rea Schengen, da NATO, do Cons\u00e9ggio di St\u00e2ti do M\u00e2 B\u00e0ltico, do F\u00f3ndo Monet\u00e2io Interna\u00e7ion\u00e2le, di \"Nordic-Baltic Eight\", da NIB, de l'OECD, de l'OSCE e da WTO."}
{"id": "2565", "revid": "12052", "url": "https://lij.wikipedia.org/wiki?curid=2565", "title": "Lito\u00e0nia", "text": "A Lito\u00e0nia (\"Lietuva\" in lito\u00e0n, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Lito\u00e0nia (\"Lietuvos Respublika\" in lito\u00e0n, pronon\u00e7i\u00f2u ), a l'\u00e9 'n p\u00e0ize de l'Eor\u00f6pa scito\u00f2u inta regi\u00f3n b\u00e0ltica.\nGi\u00f6graf\u00eea.\nA Lito\u00e0nia a l'\u00e9 unn-a de tr\u00e6 na\u00e7io\u00ecn b\u00e0ltiche afaci\u00e6 in sci\u00e2 r\u00eeva de lev\u00e0nte do M\u00e2 B\u00e0ltico. A conf\u00ecnn-a co-a Let\u00f2nia a n\u00f2rd, co-a Bielor\u00f9scia a lev\u00e0nte e a s\u00f9d, co-a Pol\u00f2nia a s\u00f9d e co-a R\u00f9scia, pe m\u00eazo de l\"'exclave\" de l'Oblast' de Kaliningrad, a s\u00f9d. Pe de ci\u00f9, a pon\u00e9nte, a l'\u00e0 'n conf\u00ecn mar\u00ectimo co-a Sv\u00e9\u00e7ia asc\u00ec. A na\u00e7i\u00f3n a l'\u00e0 'n'\u00e0rea de 65.300 km2 e 'na popola\u00e7i\u00f3n de 2,8 milio\u00ecn de pers\u00f3nn-e.\nA capit\u00e2le da Lito\u00e0nia, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Vilnius; e \u00e2tre \u00e7it\u00e6 ci\u00f9 inport\u00e0nti s\u00f3n Kaunas e Klaip\u0117da. A ci\u00f9 p\u00e0rte da popola\u00e7i\u00f3n a l'\u00e9 p\u00e0rte do gr\u00f9ppo \u00e9tno-lengo\u00ecstico di B\u00e0lti e a p\u00e0rla o lito\u00e0n, unn-a de p\u00f6che l\u00e9ngoe b\u00e0ltiche d\u00eauvi\u00e6 anc\u00f3n a-a giorn\u00e2 d'ancheu.\nSt\u00f6ia.\nPe migi\u00e6a de \u00e0nni e c\u00f2ste a s\u00f9d-\u00e8st do M\u00e2 B\u00e0ltico s\u00f3n st\u00e6te abit\u00e6 da v\u00e0rie trib\u00f9 b\u00e0ltiche. Inti \u00e0nni tr\u00e9nta do s\u00e9colo XIII, e t\u00e6re lito\u00e0nn-e s\u00f3n st\u00e6te un\u00eee da-o r\u00e8 Mindaugas, o qu\u00e6 o l'\u00e0 cre\u00f2u o R\u00e9gno de Lito\u00e0nia a-i 6 de z\u00f9gno do 1253. Into s\u00e9colo XIV, o Granduc\u00e2to de Lito\u00e0nia o l'\u00eaa divent\u00f2u a na\u00e7i\u00f3n ci\u00f9 gr\u00e0nde de l'Eor\u00f6pa intr\u00eaga, conprend\u00e9ndo de t\u00e6re che d'ancheu s\u00f3n p\u00e0rte de Lito\u00e0nia, Bielor\u00f9scia, Ucra\u00ecnn-a e R\u00f9scia. A Cor\u00f3nn-a do R\u00e9gno de Pol\u00f2nia e o Granduc\u00e2to de Lito\u00e0nia \u00eaan \"de facto\" in uni\u00f3n person\u00e2 za da-o 1386 apr\u00eauvo a-o mai\u00e9zzo da reg\u00ecnn-a pol\u00e0cca Jadwiga e do grand\u00f9cca de Lito\u00e0nia Jogaila, o qu\u00e6 o l'\u00e9 st\u00e6to incoron\u00f2u c\u00f3mme r\u00e8 \"jure uxoris\" W\u0142adys\u0142aw II Jagie\u0142\u0142o de Pol\u00f2nia. Into l\u00f9ggio do 1569 a l'\u00e9 st\u00e6ta a-a f\u00ecn cre\u00e2 a cosc\u00ec d\u00eeta Confedera\u00e7i\u00f3n pol\u00e0cco-lito\u00e0nn-a co-o trat\u00e2to de l'Uni\u00f3n de Lubl\u00ecn. A confedera\u00e7i\u00f3n a l'\u00e9 du\u00e2 pe ci\u00f9 de do\u00ee s\u00e9coli, \u00f6 s\u00e6 sc\u00ecnn-a qu\u00e0nde tra o 1772 e o 1795 a l'\u00e9 st\u00e6ta spart\u00eea tra e na\u00e7io\u00ecn confin\u00e0nti, con l'inp\u00earo r\u00f9scio ch'o l'\u00e0 pigi\u00f2u o contr\u00f2llo da ci\u00f9 p\u00e0rte da mod\u00e8rna Lito\u00e0nia.\nCo-a f\u00ecn da Pr\u00ecmma Go\u00e6ra Mondi\u00e2le, a-i 16 de frev\u00e2 do 1918 a Lito\u00e0nia a l'\u00e0 diciar\u00f2u a s\u00f2 indipend\u00e9nsa, cre\u00e0ndo a mod\u00e8rna Rep\u00f9brica de Lito\u00e0nia. \u00d2cup\u00e2 into c\u00f3rso da Seg\u00f3nda Go\u00e6ra Mondi\u00e2le da l'Uni\u00f3n Sovi\u00e9tica e da-a German\u00eea naz\u00ecsta asc\u00ec, a-a f\u00ecn a l'\u00e9 pas\u00e2 s\u00f3tt'a-o contr\u00f2llo di r\u00f9sci apr\u00eauvo a-a ritir\u00e2ta di ted\u00e8schi into 1944, co-\u00een est\u00e9izo movim\u00e9nto de l\u00f2tta partigi\u00e0nn-a c\u00f3ntra i invaso\u00ee ch'o l'\u00e0 rexist\u00eeo scinn-a-i pr\u00ecmmi \u00e0nni '50. A-i 11 de m\u00e0rso do 1990, 'n \u00e0nno pr\u00ecmma da disolu\u00e7i\u00f3n form\u00e2le de l'Uni\u00f3n Sovi\u00e9tica, a na\u00e7i\u00f3n a l'\u00e0 aprov\u00f2u o cosc\u00ec d\u00eeto \"\u00c0tto de Restaora\u00e7i\u00f3n do St\u00e2to de Lito\u00e0nia\", divent\u00e0ndo a pr\u00ecmma rep\u00f9brica sovi\u00e9tica a diciar\u00e2 a s\u00f2 indipend\u00e9nsa.\nEconom\u00eea e pol\u00ectica.\nA Lito\u00e0nia a l'\u00e9 'n p\u00e0ize svilup\u00f2u co-\u00een'econom\u00eea a \u00e2to r\u00e9dito e 'n liv\u00e9llo as\u00e6 \u00e2to de svil\u00f9ppo seg\u00f3ndo a sc\u00e2 de l'\u00ccndice de Svil\u00f9ppo Um\u00e2no. A l'\u00e0 'n b\u00f3n liv\u00e9llo de libert\u00e6 civ\u00eeli, de st\u00e0npa, de informa\u00e7i\u00f3n e de democra\u00e7\u00eea e p\u00e2xe in gener\u00e2le.\nA na\u00e7i\u00f3n a l'\u00e9 un di m\u00e9nbri de l'Uni\u00f3n Eorop\u00eaa, do Cons\u00e9ggio d'Eor\u00f6pa, de l'Eoroz\u00f6na, de l'\u00c0rea Schengen, da NATO, da NIB e de l'OECD. A l'\u00e9 p\u00e0rte de l'\u00f2rganiza\u00e7i\u00f3n pi-\u00e2 copera\u00e7i\u00f3n region\u00e2le ciam\u00e2 \"Nordic-Baltic Eight\" e a l'\u00e9 'n m\u00e9nbro \u00f2servat\u00f4 do Cons\u00e9ggio N\u00f2rdico."}
{"id": "2566", "revid": "12052", "url": "https://lij.wikipedia.org/wiki?curid=2566", "title": "Luscemburgo", "text": "O Lusenb\u00f9rgo (\"L\u00ebtzebuerg\" in lusenburgh\u00e9ize, pronon\u00e7i\u00f2u ), conosci\u00fbo ofi\u00e7ialm\u00e9nte c\u00f3mme Granduc\u00e2to de Lusenb\u00f9rgo (\"Groussherzogtum L\u00ebtzebuerg\" in lusenburgh\u00e9ize, pronon\u00e7i\u00f2u ), o l'\u00e9 'n p\u00e0ize de l'Eor\u00f6pa \u00f2cident\u00e2le s\u00e9nsa sb\u00f2cco in sci\u00f4 m\u00e2.\nGi\u00f6graf\u00eea.\nO Lusenb\u00f9rgo o conf\u00ecnn-a co-o B\u00e8lgio a n\u00f2rd e a pon\u00e9nte, co-a Germ\u00e0nia a lev\u00e0nte e co-a Fr\u00e0nsa a s\u00f9d. O l'\u00e0 'n'\u00e0rea de 2.586 km2, tra e ci\u00f9 pic\u00ecnn-e d'Eor\u00f6pa, e (a-o 2022) 'na popola\u00e7i\u00f3n de 645.397 pers\u00f3nn-e, tra e ci\u00f9 b\u00e0sse do contin\u00e9nte ma che, pe c\u00f3ntra, a l'\u00e9 unn-a de qu\u00e9lle co-o t\u00e0scio de cresci\u00e0nsa ci\u00f9 \u00e2to in asol\u00fbto. Squ\u00e6xi a meit\u00e6 da popola\u00e7i\u00f3n lusenburgh\u00e9ize a l'\u00e9 de \u00f2r\u00ecgine for\u00e8sta.\nA s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Lusenb\u00f9rgo, unn-a de qu\u00e0ttro capit\u00e2li de l'Uni\u00f3n Eorop\u00eaa, ins\u00e9mme a Bruxelles, Francof\u00f3rte e Strasb\u00f9rgo, e a s\u00eade da C\u00f3rte de Giust\u00ec\u00e7ia de l'Uni\u00f3n Eorop\u00eaa, a m\u00e0scima c\u00f3rte pe-o dir\u00ectto comunit\u00e2io. A colt\u00fba, a l\u00e9ngoa e-e tradi\u00e7io\u00ecn lusenburgh\u00e9ixi s\u00f3n streitam\u00e9nte l\u00ecgh\u00e6 a qu\u00e9lle di s\u00f2 vex\u00ecn, con l'identit\u00e6 na\u00e7ion\u00e2le ch'a l'\u00e0 di elem\u00e9nti s\u00e9gge da-a colt\u00fba fran\u00e7\u00e9ize che da qu\u00e9lla ted\u00e9sca. L'\u00f9nica l\u00e9ngoa na\u00e7ion\u00e2le a l'\u00e9 o lusenburgh\u00e9ize, d\u00eauvi\u00e2 a \u00f2gni m\u00f2ddo ins\u00e9mme a-o fran\u00e7\u00e9ize e a-o ted\u00e9sco inte questio\u00ecn aministrat\u00eeve e giur\u00ecdiche.\nSt\u00f6ia.\nC\u00f3mme mom\u00e9nto d'in\u00ec\u00e7io da st\u00f6ia do Lusenb\u00f9rgo o v\u00eagne de s\u00f2lito indic\u00f2u o 963, \u00e0nno into qu\u00e6 o c\u00f3nte Siegfried o l'\u00e0 acat\u00f2u o promont\u00f6io roci\u00f4zo co-i r\u00e8sti do f\u00f3rte rom\u00e0n de \"Lucilinburhuc\" (\u00f6 s\u00e6 \"cast\u00e9llo pic\u00ecn\") da-a vix\u00ecnn-a aba\u00e7\u00eea de S\u00e0n Mascim\u00ecn, scito\u00e2 inta \u00e7it\u00e6 de Trier. Inti s\u00e9coli d\u00f2ppo, pe m\u00eazo de go\u00e6re, mai\u00e9zzi conbin\u00e6 e crea\u00e7io\u00ecn de vas\u00e0lli, i discend\u00e9nti do Siegfried s\u00f3n ariesc\u00eei a aoment\u00e2 b\u00e9n b\u00e9n i pr\u00f2ppi dom\u00ecnni. V\u00e8rso a f\u00ecn do s\u00e9colo XIII i Lusenb\u00f9rghi \u00eaan ar\u00eev\u00e6 a control\u00e2 'n inport\u00e0nte terit\u00f6io, t\u00e0nto che inte l'\u00e0nno 1308 o c\u00f3nte de Lusenb\u00f9rgo R\u00eccco VII o l'\u00e9 st\u00e6to proclam\u00f2u R\u00e8 di Rom\u00e9n e p\u00f6i S\u00e2cro Inpeat\u00f4 Rom\u00e0n asc\u00ec. \u00d3ltre a-o R\u00eccco VII, inta caz\u00e0dda de Lusenb\u00f9rgo s\u00f3n st\u00e6ti nomin\u00e6 \u00e2tri qu\u00e0ttro inperato\u00ee, co-o C\u00e0rlo IV ch'o l'\u00e0 elev\u00f2u a cont\u00eaa a-o t\u00ectolo de Duc\u00e2to.\nO duc\u00e2to o l'\u00e9 p\u00f6i intr\u00f2u inta prov\u00ecnsa borgogn\u00f2nn-a e d\u00f3nca c\u00f3mme unn-a de d\u00ees\u00e8tte prov\u00ecnse di P\u00e0ixi B\u00e0sci asb\u00f9rgichi. Into c\u00f3rso di s\u00e9coli a \u00c7it\u00e6 de Lusenb\u00f9rgo e a s\u00f2 fort\u00e9ssa \u00e0n pigi\u00f2u 'na gr\u00e0nde inport\u00e0nsa milit\u00e2re apr\u00eauvo a-a s\u00f2 poxi\u00e7i\u00f3n strat\u00e9gica a-a meit\u00e6 tra o R\u00e9gno de Fr\u00e0nsa e i terit\u00f6i di Asb\u00f9rghi, co-o Granduc\u00e2to ch'o s'\u00e9 trasform\u00f2u co-o t\u00e9npo inta regi\u00f3n ci\u00f9 fortific\u00e2 do contin\u00e9nte. Depo\u00ee av\u00e9i f\u00e6to p\u00e0rte s\u00e9gge da Fr\u00e0nsa do Lo\u00eegi XIV che de l'inp\u00earo aostri\u00e0co co-a M\u00e0ia T\u00eaxo, o Lusenb\u00f9rgo o l'\u00e9 pas\u00f2u a-a Pr\u00ecmma Rep\u00f9brica Fran\u00e7\u00e9ize, pe p\u00f6i fin\u00ee into Pr\u00ecmmo Inp\u00earo do Napoli\u00f3n.\nO mod\u00e8rno st\u00e2to lusenburgh\u00e9ize o l'\u00e9 nasci\u00fbo apr\u00eauvo a-e decixo\u00ecn do Congr\u00e9sso de Vi\u00e9nna do 1815. O Granduc\u00e2to, co-e s\u00f2 inport\u00e0nti fort\u00e9sse, o l'\u00e9 d\u00f3nca divent\u00f2u 'na na\u00e7i\u00f3n indipend\u00e9nte s\u00f3tt'a-o dom\u00ecnio person\u00e2 do Ghig\u00e8rmo I di P\u00e0ixi B\u00e0sci e co-ina goarnix\u00f3n prusci\u00e0nn-a ch'a l'avard\u00e2va a \u00e7it\u00e6 da-i at\u00e0cchi fran\u00e7\u00e9ixi. Inte l'\u00e0nno 1839, apr\u00eauvo a-e consego\u00e9nse da rivolu\u00e7i\u00f3n b\u00e8lga, a p\u00e0rte do Granduc\u00e2to de l\u00e9ngoa fran\u00e7\u00e9ize a l'\u00e9 st\u00e6ta \u00e7ed\u00fba a-o B\u00e8lgio m\u00e9ntre qu\u00e9lla de l\u00e9ngoa lusenburgh\u00e9ize, con l'ece\u00e7i\u00f3n da \u00e7it\u00e6 de Arlon, a l'\u00e9 divent\u00e2 o Lusenb\u00f9rgo d'ancheu.\nEconom\u00eea e pol\u00ectica.\nO Lusenb\u00f9rgo o l'\u00e9 'n p\u00e0ize svilup\u00f2u, co-\u00een'econom\u00eea avans\u00e2 e tra i ci\u00f9 \u00e2ti r\u00e9diti pro capite a-o m\u00f3ndo, valut\u00f2u a parit\u00e6 de pot\u00eare d'ac\u00e0tto. A \u00c7it\u00e6 de Lusenb\u00f9rgo, co-o s\u00f2 c\u00e9ntro st\u00f2rico, a l'\u00e9 st\u00e6ta diciar\u00e2 patrim\u00f2nio de l'umanit\u00e6 da l'UNESCO inte l'\u00e0nno 1994 apr\u00eauvo a l'ece\u00e7ion\u00e2le st\u00e2to de conserva\u00e7i\u00f3n de s\u00f2 mi\u00e2ge e da \u00e7it\u00e6 v\u00eagia.\nO Lusenb\u00f9rgo o l'\u00e9 'na monarch\u00eea costitu\u00e7ion\u00e2le \u00f2rganiz\u00e2 c\u00f3mme 'na democra\u00e7\u00eea raprezentat\u00eeva. O s\u00f2 c\u00e0ppo de st\u00e2to o l'\u00e9 o grand\u00f9cca R\u00eccco, l'\u00f9rtimo grand\u00f9cca anc\u00f3n exist\u00e9nte a-a giorn\u00e2 d'ancheu. O l'\u00e9 un di m\u00e9nbri fondato\u00ee de l'Uni\u00f3n Eorop\u00eaa, de Na\u00e7io\u00ecn Un\u00eee, de l'OECD, da NATO e do Benelux. Pe de ci\u00f9, inta \u00c7it\u00e6 de Lusenb\u00f9rgo gh'\u00e9 e s\u00eade de numer\u00f4ze \u00f2rganiza\u00e7io\u00ecn interna\u00e7ion\u00e2li e agen\u00e7\u00eee de l'Uni\u00f3n Eorop\u00eaa asc\u00ec. A na\u00e7i\u00f3n, tra o 2013 e o 2014, a l'\u00e0 pi-\u00e2 pr\u00ecmma v\u00f2tta f\u00e6to p\u00e0rte do Cons\u00e9ggio de Segu\u00e9ssa de Na\u00e7io\u00ecn Un\u00eee. A-o 2020, i \u00e7itad\u00ecn lusenburgh\u00e9ixi po\u00e9ivan intr\u00e2 s\u00e9nsa a necescit\u00e6 d'av\u00e9i 'n v\u00ecsto, \u00f2 con s\u00e9nplice v\u00ecsto a l'ar\u00eevo, in b\u00e9n 187 na\u00e7io\u00ecn, co-o pasap\u00f2rto lusenburgh\u00e9ize ch'o l'\u00e9 def\u00e6ti o qu\u00ecnto ci\u00f9 f\u00f3rte a-o m\u00f3ndo, ins\u00e9mme a qu\u00e9lli de Danim\u00e0rca e de Sp\u00e0gna."}
{"id": "2567", "revid": "12052", "url": "https://lij.wikipedia.org/wiki?curid=2567", "title": "Paixi Basci", "text": "I P\u00e0ixi B\u00e0sci (ciam\u00e6 inpropiam\u00e9nte \u00d2l\u00e0nda asc\u00ec, \"Nederland\" in oland\u00e9ize, pronon\u00e7i\u00f2u ) s\u00f3n 'n p\u00e0ize de l'Eor\u00f6pa n\u00f2rd-\u00f2cident\u00e2le.\nGi\u00f6graf\u00eea.\nI P\u00e0ixi B\u00e0sci s\u00f3n 'na na\u00e7i\u00f3n form\u00e2 pi-\u00e2 ci\u00f9 p\u00e0rte da 'n terit\u00f6io scito\u00f2u inte l'Eor\u00f6pa n\u00f2rd-\u00f2cident\u00e2le ma ch'a l'incl\u00f9dde de t\u00e6re inti Car\u00e0ibi asc\u00ec. In particol\u00e2 s\u00f3n e \u00eezoe de Bonaire, Sint Eustatius e Saba, e qu\u00e6, da-o 2010, s\u00f3n conscider\u00e6 c\u00f3mme de monicipalit\u00e6 speci\u00e2li a-o m\u00e6ximo liv\u00e9llo de d\u00f3zze prov\u00ecnse into contin\u00e9nte. Pe de ci\u00f9, ins\u00e9mme a Aruba, Cura\u00e7ao e Sint Maarten, s\u00f3n unn-a de qu\u00e0ttro na\u00e7io\u00ecn costito\u00e9nti do R\u00e9gno di P\u00e0ixi B\u00e0sci. I P\u00e0ixi B\u00e0sci conf\u00ecnn-an co-o B\u00e8lgio a s\u00f9d e co-a Germ\u00e0nia a lev\u00e0nte \u00f3ltre che, pe m\u00eazo do posedim\u00e9nto de Sint Maarten, co-a Fr\u00e0nsa asc\u00ec inte l'Am\u00e9rica do N\u00f2rd. Da n\u00f2rd a pon\u00e9nte a na\u00e7i\u00f3n a l'\u00e9 bagn\u00e2 da-o M\u00e2 do N\u00f2rd, into qu\u00e6 a l'\u00e0 'n conf\u00ecn mar\u00ectimo co-o R\u00e9gno Un\u00eeo asc\u00ec.\nCo-ina popola\u00e7i\u00f3n de 17,6 milio\u00ecn de pers\u00f3nn-e, spart\u00eee inte 'n'\u00e0rea de ci\u00f9 \u00f2 m\u00eano 41.800 km2 (con 33.500 km2 de t\u00e6re e o r\u00e8sto \u00f2cup\u00f2u da \u00e6goe int\u00e8rne), i P\u00e0ixi B\u00e0sci s\u00f3n a sedic\u00eaxima na\u00e7i\u00f3n co-a ci\u00f9 \u00e2ta denscit\u00e6 de popola\u00e7i\u00f3n do m\u00f3ndo e a seg\u00f3nda inte l'Uni\u00f3n Eorop\u00eaa, p\u00e6gia in m\u00e9dia a 526 abit\u00e0nti pe chil\u00f2metro qu\u00e0ddro. A \u00f2gni m\u00f2ddo s\u00f3n o seg\u00f3ndo esportat\u00f4 ci\u00f9 inport\u00e0nte, pe val\u00f4 de m\u00e8r\u00e7e, de prod\u00fbti agr\u00eccoli, gr\u00e0\u00e7ie a-i s\u00f2 ter\u00e9n f\u00e8rtili, o cl\u00ecmma m\u00eete e-e mod\u00e8rne t\u00e9cniche de coltiva\u00e7i\u00f3n d\u00eauvi\u00e6. A fertilit\u00e6 di ter\u00e9n a l'\u00e9 dov\u00fba sorviat\u00f9tto a-i cosc\u00ec d\u00eeti \"polder\", co-in proc\u00e8sso de reclama\u00e7i\u00f3n de t\u00e6re incomens\u00f2u into s\u00e9colo XIV. Apr\u00eauvo a 'ste \u00f2pere chi, o terit\u00f6io oland\u00e9ize o l'\u00e0 'na ridut\u00ecscima altit\u00f9dine m\u00e9dia (da-a qu\u00e6 a v\u00eagne o n\u00f3mme do p\u00e0ize asc\u00ec), con ci\u00f9 \u00f2 m\u00eano a meit\u00e6 de t\u00e6re ch'a se tr\u00eauva a m\u00eano de 1 m\u00eatro d'alt\u00e9ssa e squ\u00e6xi o 26% ch'o l'\u00e9 adreit\u00fba s\u00f3tt'a-o liv\u00e9llo do m\u00e2.\nA s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Amsterdam, inte l'\u00f3rdine e \u00e2tre \u00e7it\u00e6 ci\u00f9 inport\u00e0nti s\u00f3n Rotterdam, L'Aja, Utrecht, Eindhoven e Groningen. A l\u00e9ngoa ofi\u00e7i\u00e2 do p\u00e0ize a l'\u00e9 l'oland\u00e9ize; o frix\u00f3n de pon\u00e9nte o l'\u00e9 pe c\u00f3nra riconosci\u00fbo c\u00f3mme seg\u00f3nda l\u00e9ngoa inta prov\u00ecnsa de Friesland, m\u00e9ntre l'ingl\u00e9ize e o papiam\u00e9nto s\u00f3n riconosci\u00fbi c\u00f3mme ofi\u00e7i\u00e6 inti Car\u00e0ibi oland\u00e9ixi. Pe de ci\u00f9, i dial\u00e9tti oland\u00e9ixi do b\u00e0sso s\u00e0sone e o linburgh\u00e9ize, parl\u00e6 rispetivam\u00e9nte inte p\u00e0rte de lev\u00e0nte e de s\u00f9d-\u00e8st da na\u00e7i\u00f3n, s\u00f3n riconosci\u00fbe c\u00f3mme l\u00e9ngoe region\u00e2li m\u00e9ntre a l\u00e9ngoa di s\u00e9gni oland\u00e9ize, o sinte romani e o yiddish s\u00f3n riconosci\u00fbi c\u00f3mme l\u00e9ngoe no teritori\u00e2li prez\u00e9nti into p\u00e0ize.\nSt\u00f6ia.\nI terit\u00f6i che d'ancheu fan p\u00e0rte di P\u00e0ixi B\u00e0sci s\u00f3n r\u00e8st\u00e6 pe t\u00e0nto t\u00e9npo, a-o m\u00eano sc\u00ecnn-a-o s\u00e9colo XVI, as\u00e6 indipend\u00e9nti da \u00f2gni f\u00f3rma de pot\u00eare re\u00e2 centraliz\u00f2u, a desp\u00e6to do f\u00e6to d'\u00ease formalm\u00e9nte incl\u00fbxi into S\u00e2cro Inp\u00earo Rom\u00e0n. Depo\u00ee a crea\u00e7i\u00f3n de 'na pr\u00ecmma unit\u00e6 na\u00e7ion\u00e2le co-o C\u00e0rlo V into 1549, za co-o s\u00f2 f\u00ecggio F\u00e9ipo II, gh'\u00e9 st\u00e6ta 'na gr\u00e0n riv\u00f2lta di oland\u00e9ixi co-a cosc\u00ec d\u00eeta go\u00e6ra di \u00f2t\u00e0nt'\u00e0nni, a-a f\u00ecn da qu\u00e6 a l'\u00e9 st\u00e6ta cre\u00e2 a Rep\u00f9brica. O n\u00eauvo st\u00e2to o l'\u00e0 f\u00eeto conosci\u00fbo o s\u00f2 s\u00e9colo d'\u00f6o, co-a fonda\u00e7i\u00f3n de 'n gr\u00e0nde inp\u00earo coloni\u00e2le e de v\u00e0rie b\u00e2ze comerci\u00e2li gr\u00e0\u00e7ie a l'a\u00e7i\u00f3n de conpagn\u00eee oland\u00e9ixi de \u00ccndie \u00f2rient\u00e2li e \u00f2cident\u00e2li. Apr\u00eauvo a-a difux\u00f3n de l'inp\u00earo coloni\u00e2le, do qu\u00e6 a n'\u00e9 sopravisci\u00fba 'na p\u00e0rte di dom\u00ecnni cara\u00ecbichi, a colt\u00fba e l'\u00e0rte oland\u00e9ixi se s\u00f3n dif\u00fbze d'in g\u00eeo pe-o m\u00f3ndo. Indebol\u00eea per\u00f2 da-e go\u00e6re napoli\u00f2niche e da-a cat\u00fba da s\u00f2 fl\u00f2tta, a na\u00e7i\u00f3n a s'\u00e9 trasform\u00e2 into R\u00e9gno d'\u00d2l\u00e0nda inte l'\u00e0nno 1806, s\u00e9nsa ritorn\u00e2 ci\u00f9 a 'n reg\u00ecmme repubric\u00e0n \u00e0nche depo\u00ee a ch\u00e9ita de l'inp\u00earo fran\u00e7\u00e9ize into 1815.\nDa-o 1848, i P\u00e0ixi B\u00e0sci se s\u00f3n a \u00f2gni m\u00f2ddo \u00f2rganiz\u00e6 c\u00f3mme 'na democra\u00e7\u00eea parlament\u00e2re gr\u00e0\u00e7ie a l'a\u00e7i\u00f3n do pr\u00ecmmo min\u00ecstro Johan Thorbecke, inti \u00e0nni do r\u00e9gno do Ghig\u00e8rmo II. Co-ina l\u00f3nga tradi\u00e7i\u00f3n de toler\u00e0nsa soci\u00e2le, da qu\u00e9llo mom\u00e9nto a na\u00e7i\u00f3n a l'\u00e9 st\u00e6ta unn-a de ci\u00f9 progres\u00ecste e inovatr\u00eexi, viet\u00e0ndo a p\u00e9nn-a de m\u00f2rte into 1870 e garant\u00ecndo o dir\u00ectto de v\u00f4to a-e d\u00f2nne za into 1917. Neotr\u00e2li inti \u00e0nni da Pr\u00ecmma Go\u00e6ra Mondi\u00e2le, i P\u00e0ixi B\u00e0sci \u00e0n parte\u00e7ip\u00f2u a-a Seg\u00f3nda ins\u00e9mme a-e pot\u00e9nse Al\u00e6e. Depo\u00ee a f\u00ecn da go\u00e6ra, into 1945, \u00e0n firm\u00f2u co-o B\u00e8lgio e o Lusenb\u00f9rgo 'n trat\u00e2to de uni\u00f3n dugan\u00e2le ciam\u00f2u Benelux, nego\u00e7i\u00f2u qu\u00e0rche \u00e0nno pr\u00ecmma tra i raprezent\u00e0nti a L\u00f3ndra di gov\u00e8rni in ex\u00eclio di tr\u00e9i p\u00e0ixi. Into d\u00f2ppo go\u00e6ra se peu anc\u00f3n aregord\u00e2 a realiza\u00e7i\u00f3n do cosc\u00ec d\u00eeto Ci\u00e0n Delta pe prot\u00e9zze e t\u00e6re oland\u00e9ixi da-e maregi\u00e6: conplet\u00f2u into 1997, depo\u00ee 47 \u00e0nni de trav\u00e0ggi, o l'\u00e9 conscider\u00f2u unn-a de s\u00e9tte m\u00e2v\u00e9gge do m\u00f3ndo mod\u00e8rno.\nEconom\u00eea e pol\u00ectica.\nI P\u00e0ixi B\u00e0sci s\u00f3n 'na na\u00e7i\u00f3n svilup\u00e2 co-\u00een'econom\u00eea avans\u00e2 e l'unz\u00e9n r\u00e9dito pro capite ci\u00f9 \u00e2to do m\u00f3ndo. S\u00f3n tra e na\u00e7io\u00ecn co-o ci\u00f9 \u00e2to liv\u00e9llo inti \u00ecndichi interna\u00e7ion\u00e2li de libert\u00e6 de st\u00e0npa e econ\u00f2mica, de svil\u00f9ppo um\u00e2no, qualit\u00e6 de v\u00ectta e feli\u00e7it\u00e6 in gener\u00e2le. Def\u00e6ti, a l'\u00e0nno 2020 \u00eaan a l'eut\u00e9n p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no e a-o qu\u00ecnto inte qu\u00e9lla do \"World Happiness Index\" pe-o 2021.\nA na\u00e7i\u00f3n a l'\u00e9 un di m\u00e9nbri fondato\u00ee de l'ONU, de l'Uni\u00f3n Eorop\u00eaa, de l'Eoroz\u00f6na, do G10, da NATO, de l'OECD e da WTO. A fa p\u00e0rte de l'\u00c0rea Schengen e, ins\u00e9mme a-o B\u00e8lgio e a-o Lusenb\u00f9rgo, do Benelux asc\u00ec. A l'\u00e9 a s\u00eade de numer\u00f4ze \u00f2rganiza\u00e7i\u00f3n e tribun\u00e6 interna\u00e7ion\u00e2li, concentr\u00e6 in particol\u00e2 inta \u00e7it\u00e6 de L'Aja, a qu\u00e6 a l'\u00e9 sorvenomin\u00e2 a \"capit\u00e2le leg\u00e2le do m\u00f3ndo\". Pe de ci\u00f9, scib\u00e9n che Amsterdam a l'\u00e9 indic\u00e2 c\u00f3mme capit\u00e2le na\u00e7ion\u00e2le inta costitu\u00e7i\u00f3n do p\u00e0ize, a L'Aja gh'\u00e9 e s\u00eade de v\u00e0rri \u00f2rgani governat\u00eevi asc\u00ec, tra i qu\u00e6 se p\u00eauan aregord\u00e2 i St\u00e2ti Gener\u00e2li, o Gabin\u00e9tto e a M\u00e0scima C\u00f3rte."}
{"id": "2568", "revid": "12052", "url": "https://lij.wikipedia.org/wiki?curid=2568", "title": "Ma\u00e7ed\u00f2nia do N\u00f2rd", "text": "A Ma\u00e7ed\u00f2nia do N\u00f2rd (s\u00f4lo Ma\u00e7ed\u00f2nia pr\u00ecmma do frev\u00e2 2019, in zen\u00e9ize Maced\u00f2nia do N\u00f2rd asc\u00ec, \"\u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430\" in ma\u00e7\u00e9done, trasliter\u00f2u in \"Severna Makedonija\", pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica da Ma\u00e7ed\u00f2nia do N\u00f2rd (\"\u0420\u0435\u043f\u0443\u0431\u043b\u0438\u043a\u0430 \u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430\" in ma\u00e7\u00e9done, trasliter\u00f2u in \"Republika Severna Makedonija\", pronon\u00e7i\u00f2u ), a l'\u00e9 'n p\u00e0ize de l'Eor\u00f6pa s\u00f9d-\u00f2rient\u00e2le s\u00e9nsa sb\u00f3cco in sci\u00f4 m\u00e2.\nGi\u00f6graf\u00eea.\nA Ma\u00e7ed\u00f2nia do N\u00f2rd a conf\u00ecnn-a co-o Kosovo a n\u00f2rd-\u00f2vest, co-a S\u00e8rbia a n\u00f2rd, co-a Bulgar\u00eea a lev\u00e0nte, co-a Gr\u00eacia a s\u00f9d e con l'Alban\u00eea a pon\u00e9nte. O terit\u00f6io da na\u00e7i\u00f3n o conpr\u00e9nde o t\u00e8rso setentrion\u00e2le da ci\u00f9 gr\u00e0nde regi\u00f3n gi\u00f6gr\u00e0fica da Ma\u00e7ed\u00f2nia. Ci\u00f9 \u00f2 m\u00eano 'n qu\u00e0rto di 1,83 milio\u00ecn de pers\u00f3nn-e da popola\u00e7i\u00f3n ma\u00e7\u00e9done a sta inta s\u00f2 capit\u00e2le Skopje, \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec.\nSt\u00f6ia.\nA st\u00f6ia da regi\u00f3n a l'incom\u00e9nsa co-o R\u00e9gno de Pe\u00f2nia, 'na na\u00e7i\u00f3n tr\u00e2co-ill\u00ecrica. A-a f\u00ecn do s\u00e9colo VI pr\u00ecmma de Cr\u00ecsto, l'\u00e0rea a l'\u00e9 st\u00e6ta conquist\u00e2 da l'inp\u00earo persi\u00e0n di Achem\u00e9nidi, pe p\u00f6i pas\u00e2 into R\u00e9gno de Ma\u00e7ed\u00f2nia into s\u00e9colo IV pr\u00ecmma de Cr\u00ecsto. L'inp\u00earo rom\u00e0n o l'\u00e0 conquist\u00f2u a regi\u00f3n into s\u00e9colo II pr\u00ecmma de Cr\u00ecsto, a qu\u00e6 da qu\u00e9llo mom\u00e9nto a l'\u00e9 st\u00e6ta incl\u00fbza inta ci\u00f9 gr\u00e0nde prov\u00ecnsa da Ma\u00e7ed\u00f2nia. A z\u00f6na a l'\u00e0 d\u00f3nca f\u00e6to p\u00e0rte de l'inp\u00earo bizant\u00ecn, scib\u00e9n ch'a l'\u00e9 de sp\u00e9sso st\u00e6ta atac\u00e2 e sachez\u00e2 da popola\u00e7io\u00ecn sl\u00e2ve a part\u00ee da-o s\u00e9colo VI. Depo\u00ee i v\u00e0rri s\u00e9coli de cont\u00e9ize tra b\u00f9lgari, bizant\u00ecn e s\u00e8rbi, a l'\u00e9 pas\u00e2 in m\u00f2ddo st\u00e0bile s\u00f3tt'a-o dom\u00ecnio de l'inp\u00earo \u00f2tom\u00e0n, o qu\u00e6 o n'\u00e0 conserv\u00f2u o contr\u00f2llo da-o s\u00e9colo XIV a-o s\u00e9colo XX. Apr\u00eauvo a-e go\u00e6re balc\u00e0niche, tra o 1912 e o 1913, l'\u00e0rea a l'\u00e9 st\u00e6ta conquist\u00e2 da-o R\u00e9gno de S\u00e8rbia.\nInti \u00e0nni da Pr\u00ecmma Go\u00e6ra Mondi\u00e2le o terit\u00f6io o l'\u00e0 sub\u00eeo l'\u00f2cupa\u00e7i\u00f3n da Bulgar\u00eea ma a-a s\u00f2 f\u00ecn o l'\u00e9 ritorn\u00f2u s\u00f3tt'a-o contr\u00f2llo s\u00e8rbo c\u00f3mme p\u00e0rte do n\u00eauvo R\u00e9gno de Iogosl\u00e0via. Inta Seg\u00f3nda Go\u00e6ra Mondi\u00e2le l'\u00e0rea a l'\u00e9 st\u00e6ta conquist\u00e2 t\u00f3rna da-i b\u00f9lgari ma, into 1945, a Ma\u00e7ed\u00f2nia a l'\u00e9 divent\u00e2 unn-a de na\u00e7io\u00ecn costito\u00e9nti da Rep\u00f9brica Social\u00ecsta Feder\u00e2le de Iogosl\u00e0via, inta qu\u00e6 a l'\u00e9 rest\u00e2 sc\u00ecnn-a-a s\u00f2 secesci\u00f3n pac\u00ecfica into 1991. O n\u00eauvo st\u00e2to o l'\u00e9 d\u00f3nca intr\u00f2u inte Na\u00e7io\u00ecn Un\u00eee inte l'avr\u00ee do 1993 ma, apr\u00eauvo a 'na rat\u00e8lla co-a Gr\u00eacia in sce l'\u00fbzo do n\u00f3mme \"Ma\u00e7ed\u00f2nia\" a l'\u00e9 st\u00e6ta am\u00ecssa s\u00f3tt'a-a descri\u00e7i\u00f3n proviz\u00f6ia de \"ecs Rep\u00f9brica Iogosl\u00e2va de Ma\u00e7ed\u00f2nia\" (\"former Yugoslav Republic of Macedonia\", in br\u00eave FYROM). Into z\u00f9gno do 2018 a questi\u00f3n co-a Gr\u00eacia a l'\u00e9 st\u00e6ta ris\u00f2lta co-\u00een ac\u00f2rdio seg\u00f3ndo o qu\u00e6 a na\u00e7i\u00f3n a cangi\u00e2va o pr\u00f2pio n\u00f3mme in qu\u00e9llo de \"Rep\u00f9brica da Ma\u00e7ed\u00f2nia do N\u00f2rd\", cangiam\u00e9nto \u00f2per\u00f2u into frev\u00e2 do 2019.\nEconom\u00eea e pol\u00ectica.\nA Ma\u00e7ed\u00f2nia do N\u00f2rd a l'\u00e9 'na rep\u00f9brica parlament\u00e2re, costitu\u00e7ion\u00e2le e unit\u00e2ia, m\u00e9nbro de l'ONU, da NATO, do Cons\u00e9ggio d'Eor\u00f6pa, da B\u00e0nca Mondi\u00e2le, de l'OSCE, do CEFTA, da BSEC e da WTO. A part\u00ee da-o 2005 a l'\u00e9 'n p\u00e0ize candid\u00f2u a l'intr\u00e2 inte l'Uni\u00f3n Eorop\u00eaa asc\u00ec.\nA Ma\u00e7ed\u00f2nia do N\u00f2rd a l'\u00e9 'n p\u00e0ize a r\u00e9dito m\u00e9dio-\u00e2to ch'o l'\u00e0 atravers\u00f2u de gr\u00e9nde trasforma\u00e7io\u00ecn econ\u00f2miche depo\u00ee a s\u00f2 indipend\u00e9nsa, svilup\u00e0ndo 'n'econom\u00eea de merc\u00f2u. A Ma\u00e7ed\u00f2nia do N\u00f2rd a l'\u00e9 'n p\u00e0ize in v\u00eea de svil\u00f9ppo, a l'82\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no, ch'o garant\u00ecsce ascist\u00e9nsa soci\u00e2le, ascist\u00e9nsa sanit\u00e2ia univers\u00e2le e educa\u00e7i\u00f3n prim\u00e2ia e second\u00e2ia de b\u00e0dda a t\u00f9tti i s\u00f2 \u00e7itad\u00ecn.\nA ci\u00f9 p\u00e0rte di s\u00f2 abit\u00e0nti s\u00f3n d'etn\u00eea ma\u00e7ed\u00f2ne, p\u00e0rte di cosc\u00ec d\u00eeti sl\u00e2vi meridion\u00e2li. I alban\u00e9ixi s\u00f3n a ci\u00f9 inport\u00e0nte minor\u00e0nsa na\u00e7ion\u00e2le, p\u00e6gia a ci\u00f9 \u00f2 m\u00eano o 25% da popola\u00e7i\u00f3n, sego\u00eea da qu\u00e9lli di T\u00f9rchi, di S\u00ecngai, di Bosni\u00e0cchi, di Arom\u00eani e de p\u00f6che \u00e2tre g\u00e9nte."}
{"id": "2569", "revid": "12052", "url": "https://lij.wikipedia.org/wiki?curid=2569", "title": "Moldavia", "text": "A Mold\u00e0via (\"Moldova\" in rom\u00eano, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de Mold\u00e0via (\"Republica Moldova\" in rom\u00eano), a l'\u00e9 'n p\u00e0ize de l'Eor\u00f6pa de l'\u00e8st.\nGi\u00f6graf\u00eea.\nA Mold\u00e0via a conf\u00ecnn-a co-a Roman\u00eea a pon\u00e9nte e con l'Ucra\u00ecnn-a inte t\u00f9tte e \u00e2tre dire\u00e7io\u00ecn. A Mold\u00e0via a l'\u00e0 firm\u00f2u, inte l'\u00e0nno 2005, 'n ac\u00f2rdio con l'Ucra\u00ecnn-a ch'o perm\u00e9tte a-a na\u00e7i\u00f3n de f\u00e2 ariv\u00e2 e n\u00e2ve che vegn\u00e2n da-o M\u00e2 N\u00e9igro into s\u00f2 p\u00f2rto de Giurgiule\u015fti, met\u00e9ndo f\u00ecn a-a s\u00f2 scitoa\u00e7i\u00f3n de p\u00e0ize s\u00e9nsa sb\u00f3cco in sci\u00f4 m\u00e2. A regi\u00f3n ch'a c\u00f4re l\u00f3ngo o sci\u00f9mme Dnestr, da-ar\u00e9nte a-o conf\u00ecn de lev\u00e0nte con l'Ucra\u00ecnn-a, a l'\u00e9 control\u00e2 da-o gov\u00e8rno separat\u00ecsta da Transnistria.\nA s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Chi\u0219in\u0103u.\nSt\u00f6ia.\nA ci\u00f9 p\u00e0rte do terit\u00f6io mold\u00e2vo o l'\u00e0 f\u00e6to p\u00e0rte do Prin\u00e7ip\u00e2to de Mold\u00e0via da-o s\u00e9colo XIV sc\u00ecnn-a-o 1812, \u00f6 s\u00e6 qu\u00e0nde o l'\u00e9 st\u00e6to ced\u00fbo a l'Inp\u00earo r\u00f9scio da l'Inp\u00earo \u00f2tom\u00e0n (do qu\u00e6 a Mold\u00e0via a l'\u00eaa 'n st\u00e2to vas\u00e0llo), pigi\u00e0ndo o n\u00f3mme de Besar\u00e0bia. Into 1856 a Besar\u00e0bia meridion\u00e2le a l'\u00e9 ritorn\u00e2 a-a Mold\u00e0via, a qu\u00e6 tr\u00e9i \u00e0nni d\u00f2ppo a s'\u00e9 m\u00ecssa ins\u00e9mme a-a Val\u00e0cchia pe cre\u00e2 a Roman\u00eea ma, into 1878, i r\u00f9sci \u00e0n pigi\u00f2u t\u00f3rna o contr\u00f2llo da regi\u00f3n intr\u00eaga. Co-a rivolu\u00e7i\u00f3n r\u00f9scia do 1917 a Besar\u00e0bia a l'\u00e9 divent\u00e2 pe p\u00f6co t\u00e9npo 'n p\u00e0ize indipend\u00e9nte inta Rep\u00f9brica r\u00f9scia, conosci\u00fbo co-o n\u00f3mme de Rep\u00f9brica Democr\u00e0tica Mold\u00e2va. Into frev\u00e2 do 1918, qu\u00e9sta rep\u00f9brica a s'\u00e9 diciar\u00e2 do t\u00f9tto indipend\u00e9nte, pigi\u00e0ndo a decix\u00f3n, co-o v\u00f4to da s\u00f2 asenbl\u00eaa inte l'\u00e0nno depo\u00ee, de integr\u00e2se inta Roman\u00eea. 'Sta decis\u00f3n chi a l'\u00e9 per\u00f2 st\u00e6ta contest\u00e2 da l'Uni\u00f3n Sovi\u00e9tica, a qu\u00e6 into 1924 a l'\u00e0 cre\u00f2u, a l'int\u00e8rno da RSS Ucra\u00ecnn-a, a RSSA Mold\u00e2va in sce di terit\u00f6i in p\u00e0rte abit\u00e6 da mold\u00e2vi a lev\u00e0nte da Besar\u00e0bia.\nInto 1940, c\u00f3mme consego\u00e9nsa do P\u00e0tto Molotov-Ribbentrop, a Roman\u00eea a l'\u00e9 st\u00e6ta costr\u00e9ita a c\u00eade a Besar\u00e0bia e a Buc\u00f2vina setentrion\u00e2le a l'URSS, port\u00e0ndo cosc\u00ec a-a crea\u00e7i\u00f3n da RSS Mold\u00e2va, a qu\u00e6 a l'includ\u00e9iva a ci\u00f9 p\u00e0rte da Besar\u00e0bia e l'estremit\u00e6 \u00f2cident\u00e2le de l'ecs RSSA Mold\u00e2va, a lev\u00e0nte do sci\u00f9mme Dnestr. A-i 27 de ag\u00f3sto do 1991, co-a ch\u00e9ita de l'URSS anc\u00f3n in c\u00f3rso, a RSS Mold\u00e2va a l'\u00e0 diciar\u00f2u a s\u00f2 indipend\u00e9nsa, cangi\u00e0ndo o n\u00f3mme da na\u00e7i\u00f3n in Mold\u00e0via (\"Moldova\"). A costitu\u00e7i\u00f3n da Mold\u00e0via a l'\u00e9 st\u00e6ta adot\u00e2 into 1994. A \u00f2gni m\u00f2ddo i terit\u00f6i mold\u00e2vi scito\u00e6 in sci\u00e2 r\u00eeva de lev\u00e0nte do sci\u00f9mme Dnestr s\u00f3n \"de facto\" control\u00e6 da-o gov\u00e8rno separat\u00ecsta da Transnistria sc\u00ecnn-a da-o 1990.\nEconom\u00eea e pol\u00ectica.\nApr\u00eauvo a-a scr\u00f2llo da produ\u00e7i\u00f3n industri\u00e2le e agr\u00eccola inti \u00e0nni depo\u00ee a ch\u00e9ita de l'Uni\u00f3n Sovi\u00e9tica, o set\u00f4 di serv\u00ec\u00e7\u00e7i o l'\u00e9 divent\u00f2u o ci\u00f9 inport\u00e0nte pe l'econom\u00eea mold\u00e2va, ariv\u00e0ndo a raprezent\u00e2 o 60% do PIL na\u00e7ion\u00e2le. A l'\u00e9 a seg\u00f3nda na\u00e7i\u00f3n ci\u00f9 p\u00f6via de l'Eor\u00f6pa pe PIL pro capite, depo\u00ee l'Uca\u00ecnn-a, e qu\u00e9lla con l'\u00ccndice de Svil\u00f9ppo Um\u00e2no ci\u00f9 b\u00e0sso do contin\u00e9nte, a-o 90\u00b0 p\u00f2sto inta clas\u00ecfica glob\u00e2le.\nA Mold\u00e0via a l'\u00e9 'na rep\u00f9brica parlament\u00e2re co-in prescid\u00e9nte c\u00f3mme c\u00e0ppo de st\u00e2to e 'n pr\u00ecmmo min\u00ecstro c\u00f3mme c\u00e0ppo do gov\u00e8rno. A l'\u00e9 un di m\u00e9nbri de Na\u00e7io\u00ecn Un\u00eee, do Cons\u00e9ggio d'Eor\u00f6pa, de l'\u00d2rganiza\u00e7i\u00f3n mondi\u00e2le do com\u00e8rcio (WTO), de l'OCSE, de l'\u00d2rganiza\u00e7i\u00f3n GUAM, da Comunit\u00e6 di St\u00e2ti Indipend\u00e9nti, de l'\u00d2rganiza\u00e7i\u00f3n da copera\u00e7i\u00f3n econ\u00f2mica do M\u00e2 N\u00e9igro (BSEC) e do Tr\u00eeo Asoci\u00f2u."}
{"id": "2570", "revid": "12052", "url": "https://lij.wikipedia.org/wiki?curid=2570", "title": "Monten\u00e9igro", "text": "O Monten\u00e9igro (\"\u0426\u0440\u043d\u0430 \u0413\u043e\u0440\u0430\" in monteneigr\u00ecn, trasliter\u00f2u in \"Crna Gora\", pronon\u00e7i\u00f2u ) o l'\u00e9 'n p\u00e0ize de l'Eor\u00f6pa s\u00f9d-\u00f2rient\u00e2le.\nGi\u00f6graf\u00eea.\nO Monten\u00e9igro o se tr\u00eauva inta pen\u00eezoa balc\u00e0nica, afaci\u00f2u in sci\u00f4 M\u00e2 Adri\u00e0tico. O conf\u00ecnn-a co-a S\u00e8rbia a n\u00f2rd-\u00e8st, co-a B\u00f2snia-Er\u00e7eg\u00f2vina a n\u00f2rd e a pon\u00e9nte, co-o Kosovo a lev\u00e0nte, con l'Alban\u00eea a s\u00f9d-\u00e8st e co-a Cro\u00e0\u00e7ia a s\u00f9d-\u00f2vest, dire\u00e7i\u00f3n inta qu\u00e6 o l'\u00e9 bagn\u00f2u da l'Adri\u00e0tico asc\u00ec. Pe m\u00eazo do 'sto m\u00e2 chi, a na\u00e7i\u00f3n a l'\u00e0 \u00e0nche 'n conf\u00ecn mar\u00ectimo con l'It\u00e0lia.\nA s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Podgorica, a qu\u00e6, ch'a l'\u00f2cupa o 10,4% di 13.812 km2 do terit\u00f6io montenegr\u00ecn, a l'\u00e9 a c\u00e2za de ci\u00f9 \u00f2 m\u00eano o 30% da popola\u00e7i\u00f3n tot\u00e2le do p\u00e0ize, p\u00e6gia a 621.000 pers\u00f3nn-e.\nSt\u00f6ia.\nInte l'\u00c2ta Et\u00e6 de M\u00eazo, o terit\u00f6io do mod\u00e8rno Monten\u00e9igro o l'\u00eaa \u00f2cup\u00f2u da-i tr\u00e9i prin\u00e7ip\u00e2ti de Duklja, scito\u00f2u inta s\u00f2 p\u00e0rte meridion\u00e2le, de Travunija, a pon\u00e9nte, e de Rascia, a n\u00f2rd. Tra i s\u00e9coli XIV e XV o l'\u00e9 em\u00e8rso inta z\u00f6na o Prin\u00e7ip\u00e2to de Z\u00eata. Da-a f\u00ecn do s\u00e9colo XIV a-o prin\u00e7\u00ecpio do s\u00e9colo XVIII, a ci\u00f9 p\u00e0rte do Monten\u00e9igro meridion\u00e2le a l'\u00e9 st\u00e6ta control\u00e2 da-a Rep\u00f9brica de Ven\u00e9\u00e7ia e incorpor\u00e2 inta cosc\u00ec d\u00eeta Alban\u00eea V\u00e9neta. Pr\u00f2pio da 'sto per\u00eeodo chi, sp\u00e9cce da-a f\u00ecn do s\u00e9colo XV, o v\u00eagne o n\u00f3mme co-o qu\u00e6 a na\u00e7i\u00f3n a l'\u00e9 conosci\u00fba a-a giorn\u00e2 d'ancheu.\nDepo\u00ee a conqu\u00ecsta \u00f2tom\u00e0nn-a, o Monten\u00e9igro o l'\u00e9 divent\u00f2u t\u00f3rna 'na na\u00e7i\u00f3n indipend\u00e9nte inte l'\u00e0nno 1696 s\u00f3tt'a-o contr\u00f2llo da caz\u00e0dda di Petrovi\u0107-Njego\u0161, pr\u00ecmma c\u00f3mme 'na teocra\u00e7\u00eea e p\u00f6i c\u00f3mme 'n prin\u00e7ip\u00e2to secol\u00e2. L'indipend\u00e9nsa do Monten\u00e9igro a l'\u00e9 st\u00e6ta riconosci\u00fba da-e gr\u00e9nde pot\u00e9nse a-o Congr\u00e8sso de Berl\u00ecn do 1878. Inte l'\u00e0nno 1910 a na\u00e7i\u00f3n a l'\u00e9 divent\u00e2 'n r\u00e9gno.\nDepo\u00ee a Pr\u00ecmma Go\u00e6ra Mondi\u00e2le, o r\u00e9gno o l'\u00e9 divent\u00f2u p\u00e0rte da Iogosl\u00e0via e, co-a s\u00f2 ro\u00ecnn-a, e d\u00f4e Rep\u00f9briche de S\u00e8rbia e de Monten\u00e9igro \u00e0n proclam\u00f2u a nasc\u00ecta de 'na federa\u00e7i\u00f3n. Apr\u00eauvo a l'\u00e9xito do referendum do m\u00e0zzo 2006, o Monten\u00e9igro o l'\u00e0 diciar\u00f2u a s\u00f2 indipend\u00e9nsa e a confedera\u00e7i\u00f3n a s'\u00e9 desf\u00e2 in m\u00f2ddo pac\u00ecfico.\nEconom\u00eea e pol\u00ectica.\nO Monten\u00e9igro o l'\u00e0 'n'econom\u00eea a r\u00e9dito m\u00e9dio-\u00e2to e o se tr\u00eauva a-o 48\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no. A s\u00f2 mon\u00e6a ofi\u00e7i\u00e2 a l'\u00e9, \"de facto\", l'\u00e9oro, scib\u00e9n ch'o Monten\u00e9igro o no fa p\u00e0rte de l'Uni\u00f3n econ\u00f2mica e monet\u00e2ia de l'Uni\u00f3n Eorop\u00eaa.\nO l'\u00e9 un di m\u00e9nbri de Na\u00e7io\u00ecn Un\u00eee, do Cons\u00e9ggio d'Eor\u00f6pa, da NATO, da WTO, de l'OSCE e do CEFTA. O l'\u00e9 \u00e0nche un di m\u00e9nbri fondato\u00ee de l'Uni\u00f3n pe-o Mediter\u00e0nio. O l'\u00e9 in c\u00f3rso o proc\u00e8sso pe l'adex\u00f3n a l'Uni\u00f3n Eorop\u00eaa."}
{"id": "2571", "revid": "12052", "url": "https://lij.wikipedia.org/wiki?curid=2571", "title": "Serbia", "text": "A S\u00e8rbia (\"\u0421\u0440\u0431\u0438\u0458\u0430\" in s\u00e8rbo, trasliter\u00f2u in \"Srbija\", pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme Rep\u00f9brica de S\u00e8rbia (\"\u0420\u0435\u043f\u0443\u0431\u043b\u0438\u043a\u0430 \u0421\u0440\u0431\u0438\u0458\u0430\" in s\u00e8rbo, trasliter\u00f2u in \"Republika Srbija\", pronon\u00e7i\u00f2u ), a l'\u00e9 'n p\u00e0ize de l'Eor\u00f6pa s\u00f9d-\u00f2rient\u00e2le s\u00e9nsa sb\u00f3cco in sci\u00f4 m\u00e2.\nGi\u00f6graf\u00eea.\nA S\u00e8rbia a se tr\u00eauva a-a crox\u00eaa tra a Cian\u00fba Pan\u00f2nica e i Balc\u00e2ni. A conf\u00ecnn-a a n\u00f2rd con l'Ungher\u00eea, a n\u00f2rd-\u00e8st co-a Roman\u00eea, a s\u00f9d-\u00e8st co-a Bulgar\u00eea, a s\u00f9d co-a Maced\u00f2nia do N\u00f2rd, co-o Monten\u00e9igro a s\u00f9d-\u00f2vest e con Cro\u00e0\u00e7ia e B\u00f2snia-Er\u00e7eg\u00f2vina a pon\u00e9nte. Pe de ci\u00f9, a riv\u00e9ndica o conf\u00ecn con l'Alban\u00eea asc\u00ec, pe m\u00eazo do terit\u00f6io disput\u00f2u do Kosovo.\nA S\u00e8rbia a l'\u00e0 'na popola\u00e7i\u00f3n de ci\u00f9 \u00f2 m\u00eano 7 milio\u00ecn de abit\u00e0nti. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Belgr\u00e0ddo.\nSt\u00f6ia.\nInto terit\u00f6io da mod\u00e8rna S\u00e8rbia a l'\u00e9 atest\u00e2 a prez\u00e9nsa de l'\u00f2mmo sc\u00ecnn-a da-o Paleol\u00ectico; pe c\u00f3ntra, e g\u00e8nte sl\u00e2ve s\u00f3n ariv\u00e6 inte l'\u00e0rea into s\u00e9colo VI, cre\u00e0ndo v\u00e0rri st\u00e2ti region\u00e2li inte l'\u00c2ta Et\u00e6 de M\u00eazo e de sp\u00e9sso vas\u00e0lli di r\u00e9gni di Bizant\u00ecn, di Fr\u00e0nchi e di Ungher\u00e9ixi. O R\u00e9gno de S\u00e8rbia o l'\u00e0 \u00f2tegn\u00fbo o riconoscim\u00e9nto ofi\u00e7i\u00e2 da-a S\u00e0nta S\u00eade e da Costantin\u00f2poli into 1217, ariv\u00e0ndo a-a s\u00f2 m\u00e0scima estensci\u00f3n inte l'\u00e0nno 1346 con l'inp\u00earo s\u00e8rbo. A-a meit\u00e6 do s\u00e9colo XVI, l'inp\u00earo \u00f2tom\u00e0n o l'\u00e0 conquist\u00f2u l'intr\u00eaga regi\u00f3n da S\u00e8rbia d'ancheu, contr\u00f2llo ch'o l'\u00e9 du\u00f2u sc\u00ecnn-a-a controfens\u00eeva da monarch\u00eea asb\u00f9rgica, a qu\u00e6 a l'\u00e0 incomens\u00f2u a esp\u00e0ndise v\u00e8rso a S\u00e8rbia centr\u00e2le a part\u00ee da-a f\u00ecn do s\u00e9colo XVII, m\u00e9ntre a mantegn\u00eeva c\u00f3mme s\u00f2 b\u00e2ze a Vojvodina. A-o prin\u00e7\u00ecpio do s\u00e9colo XIX, a rivolu\u00e7i\u00f3n s\u00e8rba a l'\u00e0 port\u00f2u a-a crea\u00e7i\u00f3n de 'n st\u00e2to na\u00e7ion\u00e2le, a pr\u00ecmma monarch\u00eea costitu\u00e7ion\u00e2le de l'\u00e0rea, a qu\u00e6 co-o t\u00e9npo a l'\u00e0 \u00f2cup\u00f2u di \u00e2tri terit\u00f6i asc\u00ec.\nApr\u00eauvo a-e consego\u00e9nse da Pr\u00ecmma Go\u00e6ra Mondi\u00e2le e a-a suces\u00eeva unifica\u00e7i\u00f3n de l'ecs terit\u00f6io da cor\u00f3nn-a asb\u00f9rgica da Vojvodina co-a S\u00e8rbia, a na\u00e7i\u00f3n a l'\u00e0 parte\u00e7ip\u00f2u a-a fonda\u00e7i\u00f3n da Iogosl\u00e0via ins\u00e9mme a \u00e2tri p\u00e0ixi de sl\u00e2vi meridion\u00e2li, entit\u00e6 unit\u00e2ia ch'a l'\u00e9 exist\u00eea in v\u00e0rie f\u00f3rme sc\u00ecnn-a-e go\u00e6re iogosl\u00e2ve inti \u00e0nni '90. Depo\u00ee a disolu\u00e7i\u00f3n da Iogosl\u00e0via a S\u00e8rbia a l'\u00e0 form\u00f2u pe qu\u00e0rche \u00e0nno 'na federa\u00e7i\u00f3n co-o Monten\u00e9igro, a qu\u00e6 a s'\u00e9 desf\u00e2 in m\u00f2ddo pac\u00ecfico inte l'\u00e0nno 2006, f\u00e6to ch'o l'\u00e0 port\u00f2u a S\u00e8rbia a divent\u00e2 t\u00f3rna 'na na\u00e7i\u00f3n indipend\u00e9nte e sovr\u00e0nn-a pi-\u00e2 pr\u00ecmma v\u00f2tta da-o 1918. Into 2008, i raprezent\u00e0nti de l'Asenbl\u00eaa do Kosovo \u00e0n diciar\u00f2u in m\u00f2ddo unilater\u00e2le a s\u00f2 indipend\u00e9nsa, f\u00e6to ch'o l'\u00e0 caxon\u00f2u de rea\u00e7io\u00ecn desp\u00e6ge inta comunit\u00e6 interna\u00e7ion\u00e2le m\u00e9ntre a S\u00e8rbia a cont\u00ecnoa a rivendic\u00e2 qu\u00e9llo terit\u00f6io c\u00f3mme s\u00f3tt'a-a s\u00f2 sovranit\u00e6.\nEconom\u00eea e pol\u00ectica.\nA S\u00e8rbia a l'\u00e9 'na rep\u00f9brica parlament\u00e2re, costitu\u00e7ion\u00e2le e unit\u00e2ia, co-\u00een'econom\u00eea a r\u00e9dito m\u00e9dio-\u00e2to a-o 64\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no. A l'\u00e9 un di m\u00e9nbri de Na\u00e7io\u00ecn Un\u00eee, do Cons\u00e9ggio d'Eor\u00f6pa, de l'OSCE, do Partenari\u00e2to pi-\u00e2 P\u00e2xe, da BSEC, do CEFTA e a l'\u00e9 in c\u00f3rso a proced\u00fba pe l'intr\u00e2 inta WTO.\nA part\u00ee da-o 2014 a na\u00e7i\u00f3n a l'\u00e0 inandi\u00f2u de tratat\u00eeve con l'Uni\u00f3n Eorop\u00eaa, con l'\u00f2biet\u00eevo de intr\u00e2ghe v\u00e8rso o 2025. Formalm\u00e9nte a S\u00e8rbia a l'\u00e9 'n p\u00e0ize ch'o va apr\u00eauvo a 'na pol\u00ectica de neotralit\u00e6 milit\u00e2re. A na\u00e7i\u00f3n a garant\u00ecsce ascist\u00e9nsa sanit\u00e2ia univers\u00e2le e educa\u00e7i\u00f3n prim\u00e2ia e second\u00e2ia de b\u00e0dda a t\u00f9tti i s\u00f2 \u00e7itad\u00ecn."}
{"id": "2572", "revid": "1211", "url": "https://lij.wikipedia.org/wiki?curid=2572", "title": "Ucrainn-a", "text": "L'Ucra\u00ecnn-a (\"\u0423\u043a\u0440\u0430\u0457\u043d\u0430\" in ucra\u00ecn, trasliter\u00f2u in \"Ukra\u00efna\", pronon\u00e7i\u00f2u ) a l'\u00e9 'n p\u00e0ize de l'Eor\u00f6pa de l'\u00e8st, pe superf\u00eccce o seg\u00f3ndo ci\u00f9 gr\u00e0nde de t\u00f9tto o contin\u00e9nte.\nGi\u00f6graf\u00eea.\nL'Ucra\u00ecnn-a a conf\u00ecnn-a co-a R\u00f9scia a n\u00f2rd e a lev\u00e0nte, co-a Bielor\u00f9scia a n\u00f2rd, con Pol\u00f2nia, Slov\u00e0chia e Ungher\u00eea a pon\u00e9nte e con Roman\u00eea e Mold\u00e0via v\u00e8rso s\u00f9d, dire\u00e7i\u00f3n inta qu\u00e6 a l'\u00e9 bagn\u00e2 da-o M\u00e2 N\u00e9igro asc\u00ec. A s\u00f2 superf\u00eccce tot\u00e2le a l'\u00e9 de 603,628 km2 e a l'\u00e0 'na popola\u00e7\u00f3n de 41,2 milio\u00ecn de pers\u00f3nn-e, f\u00e6to pe-o qu\u00e6 a l'\u00e9 l'eut\u00e9n p\u00e0ize ci\u00f9 gr\u00e0nde de l'Eor\u00f6pa. A s\u00f2 capit\u00e2le, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Kiev.\nSt\u00f6ia.\nO terit\u00f6io da mod\u00e8rna Ucra\u00ecnn-a o l'\u00e9 abit\u00f2u da ci\u00f9 de 34.000 \u00e0nni. Into per\u00eeodo de l'Et\u00e6 de M\u00eazo, a z\u00f6na a l'\u00eaa o c\u00e9ntro da colt\u00fba sl\u00e2va \u00f2rient\u00e2le, co-a l\u00ecbera federa\u00e7i\u00f3n trib\u00e2le do Rus' de Kiev ch'a l'\u00e0 form\u00f2u a b\u00e2ze de l'identit\u00e6 na\u00e7ion\u00e2le ucra\u00ecnn-a. Apr\u00eauvo a-a s\u00f2 sparti\u00e7i\u00f3n in v\u00e0rri prin\u00e7ip\u00e2ti ci\u00f9 pic\u00ecn e a-a devasta\u00e7i\u00f3n caxon\u00e2 da l'invax\u00f3n di m\u00f3ngoli, l'unit\u00e6 teritori\u00e2le de l'\u00e0rea a l'\u00e9 st\u00e6ta pe v\u00e0rri s\u00e9coli contest\u00e2 e conbat\u00fba tra difer\u00e9nti na\u00e7io\u00ecn, tra e qu\u00e6 gh'\u00e9 st\u00e6ta a confedera\u00e7i\u00f3n pol\u00e0cco-lito\u00e0nn-a, l'inp\u00earo oustr\u00ecaco, l'inp\u00earo \u00f2tom\u00e0n e o r\u00e9gno r\u00f9scio. Tra o XVII e o XVIII s\u00e9colo 'n etman\u00e2to cos\u00e0cco o s'\u00e9 svilup\u00f2u inte l'\u00e0rea, ma o l'\u00e9 st\u00e6to p\u00f6i spart\u00eeo tra Pol\u00f2nia e inp\u00earo r\u00f9scio. Inti \u00e0nni da rivolu\u00e7i\u00f3n r\u00f9scia, o l'\u00e9 em\u00e8rso 'n movim\u00e9nto da na\u00e7i\u00f3n ucra\u00ecnn-a pi-\u00e2 s\u00f2 outodetermina\u00e7i\u00f3n, port\u00e0ndo a-a crea\u00e7i\u00f3n da Rep\u00f9brica Popol\u00e2re Ucra\u00ecnn-a a-i 23 de z\u00f9gno do 1917. A Rep\u00f9brica Social\u00ecsta Sovi\u00e9tica Ucra\u00ecnn-a, cre\u00e2 a-a f\u00ecn de qu\u00e9llo \u00e0nno, a l'\u00e9 st\u00e6ta unn-a de fondatr\u00eexi de l'Uni\u00f3n Sovi\u00e9tica into 1922. O p\u00e0ize o l'\u00e9 divent\u00f2u t\u00f3rna indipend\u00e9nte into 1991, apr\u00eauvo a-a ch\u00e9ita de l'URSS.\nDepo\u00ee a s\u00f2 indipend\u00e9nsa, l'Ucra\u00ecnn-a a s'\u00e9 diciar\u00e2 \"st\u00e2to neotr\u00e2le\", cre\u00e0ndo 'na colabora\u00e7i\u00f3n milit\u00e2re limit\u00e2 co-a R\u00f9scia e-e \u00e2tre na\u00e7io\u00ecn da Comunit\u00e6 di St\u00e2ti Indipend\u00e9nti e inandi\u00e0ndo i pr\u00ecmmi lig\u00e0mmi co-a NATO asc\u00ec, into 1994. Into 2013, apr\u00eauvo a-a decix\u00f3n do gov\u00e8rno do prescid\u00e9nte Viktor Yanukovych de sosp\u00e9nde l'Ac\u00f2rdio de Asocia\u00e7i\u00f3n tra l'Ucra\u00ecnn-a e l'Uni\u00f3n Eorop\u00eaa pe astr\u00e9nze i lig\u00e0mmi econ\u00f2michi co-a R\u00f9scia, a l'\u00e9 incomens\u00e2 'n'inport\u00e0nte soleva\u00e7i\u00f3n do p\u00f2polo, ciam\u00e2 \"Euromaidan\", con dimostra\u00e7io\u00ecn e prot\u00e8ste du\u00e6 pe v\u00e0rri m\u00e9ixi ch'\u00e0n port\u00f2u a-o scc\u00e9uppo da cosc\u00ec d\u00eeta Rivolu\u00e7i\u00f3n da Dignit\u00e6, concl\u00fbza co-a f\u00fbga do Yanukovych e a crea\u00e7i\u00f3n de 'n n\u00eauvo gov\u00e8rno. 'Sti f\u00e6ti chi s\u00f3n st\u00e6ti a-a b\u00e2ze da suces\u00eeva anesci\u00f3n da Crim\u00eaa a-a Federa\u00e7i\u00f3n R\u00f9scia into m\u00e0rso do 2014 e a-o scc\u00e9uppo da Go\u00e6ra do Donbas c\u00f3ntra i separat\u00ecsti, suport\u00e6 da-a R\u00f9scia, de aotoproclam\u00e6 Rep\u00f9briche Popol\u00e2ri de Donetsk e de Luhansk. Qu\u00e9sto confl\u00ectto, intr\u00f2u p\u00f6co d\u00f2ppo inte 'na f\u00e2ze de st\u00e0llo, o l'\u00e9 degener\u00f2u into frev\u00e2 do 2022 con l'invax\u00f3n generaliz\u00e2 do p\u00e0ize da p\u00e0rte da R\u00f9scia.\nEconom\u00eea e pol\u00ectica.\nL'Ucra\u00ecnn-a a l'\u00e9 'n p\u00e0ize in v\u00eea de svil\u00f9ppo, a-o 74\u00b0 p\u00f2sto in sci\u00e2 sc\u00e2 de l'\u00ccndice de Svil\u00f9ppo Um\u00e2no. O l'\u00e9 o p\u00e0ize ci\u00f9 p\u00f6vou de l'Eor\u00f6pa, colp\u00eeo da 'n \u00e2to t\u00e0scio de povert\u00e6 e da 'n \u00e2to liv\u00e9llo de coru\u00e7i\u00f3n. A \u00f2gni m\u00f2ddo, gr\u00e0\u00e7ie a-a gr\u00e0nde disponibilit\u00e6 de t\u00e6re agr\u00eccole, a l'\u00e9 un di ci\u00f9 inport\u00e0nti produto\u00ee de gr\u00e0n a-o m\u00f3ndo. L'Ucra\u00ecnn-a a l'\u00e9 'na rep\u00f9brica unit\u00e2ia, \u00f2rganiz\u00e2 seg\u00f3ndo 'n scist\u00eama de t\u00eepo s\u00eami-presciden\u00e7i\u00e2le. O p\u00e0ize o fa p\u00e0rte de Na\u00e7io\u00ecn Un\u00eee, do Cons\u00e9ggio d'Eor\u00f6pa, de l'OCSE, de l'\u00d2rganiza\u00e7i\u00f3n GUAM, do Tr\u00eeo Asoci\u00f2u e do Tri\u00e0ngolo de Lubl\u00ecn. Pe de ci\u00f9, a part\u00ee da-o 1\u00b0 zen\u00e2 do 2016, l'Ucra\u00ecnn-a a l'\u00e9 intr\u00e2 inte unn-a de \u00e0ree DCFTA de l\u00ecbero sc\u00e0ngio con l'Uni\u00f3n Eorop\u00eaa. L'Ucra\u00ecnn-a a l'\u00e0 formalmente domand\u00f2u a-i 28 de Frev\u00e2 do 2022 de devent\u00e2 s\u00f9bito m\u00e9nbro de l'Uni\u00f3n Eor\u00f6p\u00eaa c\u00f3mme rea\u00e7i\u00f3n a l'invax\u00f3n, ma a seu richiesta a l'\u00e9 st\u00e6ta refu\u00e2. A l'8 de arv\u00ec do 2022, per\u00f2, into mentre che a prescid\u00e9nte da Comisci\u00f3n de l'Uni\u00f3n Europ\u00eaa, Ursula von der Leyen, a f\u00e2va 'na v\u00ecxita a-o prescidente de l'Ucra\u00ecnn-a Volodymyr Selenskyj a Kiew, l'\u00e9 nasci\u00fba t\u00f3rna a poscibilit\u00e6 de comens\u00e2 in processo pe intr\u00e2 inte l'Uni\u00f3n."}
{"id": "2573", "revid": "12052", "url": "https://lij.wikipedia.org/wiki?curid=2573", "title": "Ungher\u00eea", "text": "L'Ungher\u00eea (\"Magyarorsz\u00e1g\" in ungher\u00e9ize, pronon\u00e7i\u00f2u ) a l'\u00e9 'n p\u00e0ize de l'Eor\u00f6pa centr\u00e2le s\u00e9nsa sb\u00f2cco in sci\u00f4 m\u00e2.\nGi\u00f6graf\u00eea.\nL'Ungher\u00eea, scito\u00e2 into bac\u00ecn da Cian\u00fba Pan\u00f2nica pe 'n'estensci\u00f3n de 93.030 km2, a conf\u00ecnn-a co-a Slov\u00e0chia a n\u00f2rd, l'Ucra\u00ecnn-a a n\u00f2rd-\u00e8st, a Roman\u00eea a lev\u00e0nte e a s\u00f9d-\u00e8st, a S\u00e8rbia a s\u00f9d, a Cro\u00e0\u00e7ia e a Slov\u00e9nia a sud-\u00f2vest e l'\u00d2ustria a pon\u00e9nte. L'Ungher\u00eea a l'\u00e0 'na popola\u00e7i\u00f3n de squ\u00e6xi 10 milio\u00ecn de pers\u00f3nn-e, pi-\u00e2 ci\u00f9 p\u00e0rte de etn\u00eea ungher\u00e9ize e co-\u00een'inport\u00e0nte minor\u00e0nsa de S\u00ecngai, L'ungher\u00e9ize, a l\u00e9ngoa ofi\u00e7i\u00e2, a l'\u00e9 a l\u00e9ngoa ur\u00e0lica ci\u00f9 parl\u00e2 e tra e p\u00f6che l\u00e9ngoe no-indoeorop\u00eae a av\u00e9i 'n'inport\u00e0nte difux\u00f3n in Eor\u00f6pa.\nA capit\u00e2le de l'Ungher\u00eea, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Budapest, sego\u00eea da Debrecen, Szeged, Miskolc, P\u00e9cs e Gy\u0151r.\nSt\u00f6ia.\nO terit\u00f6io da mod\u00e8rna Ungher\u00eea a l'\u00e0 v\u00ecsto, into c\u00f3rso di s\u00e9coli, o pas\u00e0ggio 'n gr\u00e0n n\u00f9mero de g\u00e8nte, c\u00f3mme i C\u00e8lti, i Rom\u00e9n, e trib\u00f9 germ\u00e0niche, i \u00d9nni, i Sl\u00e2vi de pon\u00e9nte e i Av\u00e2ri. A b\u00e2ze do st\u00e2to ungher\u00e9ize a l'\u00e9 st\u00e6ta cre\u00e2 v\u00e8rso a f\u00ecn do s\u00e9colo IX, co-a conqu\u00ecsta da Cian\u00fba Pan\u00f2nica da p\u00e0rte do gr\u00e0n pr\u00ecn\u00e7ipe ungher\u00e9ize \u00c1rp\u00e1d. Un di s\u00f2 discend\u00e9nti, o St\u00eava I, 'na v\u00f2tta nomin\u00f2u r\u00e8 inte l'\u00e0nno 1000 o l'\u00e0 convert\u00eeo o s\u00f2 r\u00e9gno a-a religi\u00f3n cresti\u00e0nn-a. Into s\u00e9colo XII l'Ungher\u00eea a l'\u00eaa divent\u00e2 'na pot\u00e9nsa region\u00e2le, co-o s\u00f2 m\u00e0scimo svil\u00f9ppo coltur\u00e2le e pol\u00ectico ch'o l'\u00e9 ariv\u00f2u into s\u00e9colo XV. Depo\u00ee a bat\u00e0ggia de Moh\u00e1cs into 1526, 'na p\u00e0rte do p\u00e0ize a l'\u00e9 st\u00e6ta \u00f2cup\u00e2 de l'inp\u00earo \u00f2tom\u00e0n. L'Ungher\u00eea a l'\u00e9 d\u00f3nca pas\u00e2 s\u00f3tt'a-o contr\u00f2llo da monarch\u00eea asb\u00f9rgica a-o prin\u00e7\u00ecpio do s\u00e9colo XVIII, intr\u00e0ndo p\u00f6i inte l'inp\u00earo pe cre\u00e2 l'inp\u00earo oustro-ungar\u00ecco, unn-a de ci\u00f9 gr\u00e9nde pot\u00e9nse inti pr\u00ecmmi \u00e0nni do s\u00e9colo XX.\nDepo\u00ee a ch\u00e9ita de l'\u00d2ustria-Ungher\u00eea co-a f\u00ecn da Pr\u00ecmma Go\u00e6ra Mondi\u00e2le, o consego\u00e9nte Trat\u00e2to de Trianon, o qu\u00e6 o l'\u00e0 defin\u00eeo i mod\u00e8rni conf\u00ecn do p\u00e0ize, l'Ungher\u00eea a l'\u00e0 sub\u00eeo 'na p\u00e8rdia do 71% do s\u00f2 terit\u00f6io e do 58% da s\u00f2 popola\u00e7i\u00f3n, incl\u00fbzo o 32% di ungher\u00e9ixi \u00e9tnichi asc\u00ec. Apr\u00eauvo a-i conpl\u00e8sci \u00e0nni tra e d\u00f4e go\u00e6re l'Ungher\u00eea a l'\u00e9 intr\u00e2 in Seg\u00f3nda Go\u00e6ra Mondi\u00e2le ins\u00e9mme a-e pot\u00e9nse de l'\u00c0sse, pat\u00ecndo gr\u00e9ivi d\u00e0nni e p\u00e8rdie. Fin\u00eea a go\u00e6ra, l'Ungher\u00eea a l'\u00e9 divent\u00e2 'n p\u00e0ize sat\u00e8lite de l'Uni\u00f3n Sovi\u00e9tica, port\u00e0ndo d\u00f3nca a-a crea\u00e7i\u00f3n da Rep\u00f9brica Popol\u00e2re Ungher\u00e9ize. Co-a fal\u00eea rivolu\u00e7i\u00f3n do 1956 l'Ungher\u00eea a l'\u00e9 a \u00f2gni m\u00f2ddo divent\u00e2 'na na\u00e7i\u00f3n relativam\u00e9nte ci\u00f9 l\u00ecbera do r\u00e8sto do bl\u00f2cco \u00f2rient\u00e2le. A rimo\u00e7i\u00f3n da mi\u00e2gia a-a front\u00eaa con l'\u00d2ustria a l'\u00e9 st\u00e6ta un di f\u00e6ti ch'\u00e0n aceler\u00f2u o col\u00e0sso do bl\u00f2cco \u00f2rient\u00e2le, e de l'URSS asc\u00ec. A-i 23 d'\u00f2t\u00f4bre do 1989 l'Ungher\u00eea a l'\u00e9 divent\u00e2 'na rep\u00f9brica parlament\u00e2re democr\u00e0tica. Inte l'\u00e0nno 2004 a l'\u00e9 intr\u00e2 inte l'Uni\u00f3n Eorop\u00eaa e, da-o 2007, inte l'\u00c0rea Schengen asc\u00ec.\nEconom\u00eea e pol\u00ectica.\nInto panor\u00e0mma interna\u00e7ion\u00e2le l'Ungher\u00eea a l'\u00e9 conscider\u00e2 c\u00f3mme 'na m\u00e9dia pot\u00e9nsa, pi-\u00e2 ci\u00f9 p\u00e0rte gr\u00e0\u00e7ie a-a s\u00f2 inflo\u00e9nsa coltur\u00e2le e econ\u00f2mica. A l'\u00e9 'n p\u00e0ize svilup\u00f2u co-\u00een'econom\u00eea a \u00e2to r\u00e9dito, a-o 40\u00b0 p\u00f2sto inta clas\u00ecfica glob\u00e2le de l'\u00ccndice de Svil\u00f9ppo Um\u00e2no. A na\u00e7i\u00f3n a garant\u00ecsce l'ascist\u00e9nsa sanit\u00e2ia univers\u00e2le e l'educa\u00e7i\u00f3n prim\u00e2ia e second\u00e2ia de b\u00e0dda a t\u00f9tti i s\u00f2 \u00e7itad\u00ecn. L'Ungher\u00eea a l'\u00e0 'n'inport\u00e0nte st\u00f6ia de contrib\u00fbti inte l'\u00e0rte, a letiat\u00fba, o sp\u00f2rt, a sc\u00e9nsa e a tecnolog\u00eea e, a-a giorn\u00e2 d'ancheu, a l'\u00e9 a trez\u00e9n destina\u00e7i\u00f3n tur\u00ecstica ci\u00f9 popol\u00e2re d'Eor\u00f6pa, con 15,8 milio\u00ecn de vix\u00ecte interna\u00e7ion\u00e2li inte l'\u00e0nno 2017.\nA na\u00e7i\u00f3n a l'\u00e9 un di m\u00e9nbri de v\u00e0rie \u00f2rganiza\u00e7io\u00ecn interna\u00e7ion\u00e2li c\u00f3mme l'ONU, a NATO, a WTO, o Cons\u00e9ggio d'Eor\u00f6pa, a B\u00e0nca Mondi\u00e2le, l'IIB, l'AIIB e o Gr\u00f9ppo de Visegr\u00e1d; pe de ci\u00f9 a l'\u00e9 'n m\u00e9nbro \u00f2servat\u00f4 do Cons\u00e9ggio t\u00f9rco."}
{"id": "2574", "revid": "12052", "url": "https://lij.wikipedia.org/wiki?curid=2574", "title": "Sv\u00e9\u00e7ia", "text": "A Sv\u00e9\u00e7ia (\"Sverige\" in sved\u00e9ize, pronon\u00e7i\u00f2u ), conosci\u00fba ofi\u00e7ialm\u00e9nte c\u00f3mme R\u00e9gno de Sv\u00e9\u00e7ia (\"Konungariket Sverige\" in sved\u00e9ize, pronon\u00e7i\u00f2u ), a l'\u00e9 'n p\u00e0ize de l'Eor\u00f6pa do n\u00f2rd.\nGi\u00f6graf\u00eea.\nA Sv\u00e9\u00e7ia a conf\u00ecnn-a co-a Norv\u00e9ggia a n\u00f3rd e a pon\u00e9nte e co-a Finl\u00e0ndia a n\u00f2rd-\u00e8st; inte \u00e2tre dire\u00e7io\u00ecn a l'\u00e9 afaci\u00e2 in sci\u00f4 M\u00e2 B\u00e0ltico. Pe de ci\u00f9, a l'\u00e9 coleg\u00e2 a s\u00f9d-\u00f2vest co-a Danim\u00e0rca pe m\u00eazo de 'n p\u00f3nte-t\u00f9nel in sce l'\u00d6resund. Co-\u00een'\u00e0rea de 450.295 km2 a Sv\u00e9\u00e7ia a l'\u00e9 a ci\u00f9 gr\u00e0nde na\u00e7i\u00f3n de l'Eor\u00f6pa do n\u00f2rd, a t\u00e8rsa ci\u00f9 gr\u00e0nde ch'a f\u00e0sse p\u00e0rte de l'Uni\u00f3n Eorop\u00eaa e a qu\u00ecnta ci\u00f9 gr\u00e0nde do contin\u00e9nte intr\u00eago. A Sv\u00e9\u00e7ia a l'\u00e9 p\u00e0rte da regi\u00f3n gi\u00f6gr\u00e0fica da Fennosc\u00e0ndia e, a desp\u00e6to da s\u00f2 \u00e2ta latit\u00f9dine, apr\u00eauvo a l'a\u00e7i\u00f3n de cor\u00e9nte a l'\u00e0 'n cl\u00ecmma relativam\u00e9nte m\u00eete. Def\u00e6ti, gr\u00e0\u00e7ie a l'ef\u00e8tto do M\u00e0 B\u00e0tico e de l'Atl\u00e0ntico do n\u00f2rd, a l'\u00e0 de st\u00e6 continent\u00e2li c\u00e2de. Pe de ci\u00f9 o cl\u00ecmma e i paiz\u00e0ggi s\u00f3n as\u00e6 desp\u00e6gi tra e p\u00e0rte n\u00f2rd e s\u00f9d do p\u00e0ize, co-i inv\u00e8rni che a \u00f2gni m\u00f2ddo s\u00f3n b\u00e9n b\u00e9n fr\u00e9idi e con de f\u00f3rti nev\u00e0dde inte t\u00f9tta a na\u00e7i\u00f3n. E t\u00e6re da Sv\u00e9\u00e7ia do s\u00f9d s\u00f3n destin\u00e6 prin\u00e7ipalm\u00e9nte a l'agricolt\u00fba, pe c\u00f3ntra o n\u00f2rd, \u00f2cup\u00f2u in p\u00e0rte da-i M\u00f3nti Scand\u00ecnavi, o l'\u00e9 cov\u00e8rto de for\u00e8ste.\nA popola\u00e7i\u00f3n da Sv\u00e9\u00e7ia a l'\u00e9 de 10,4 milio\u00ecn de pers\u00f3nn-e, a ci\u00f9 gr\u00e0nde tra e na\u00e7io\u00ecn de l'Eor\u00f6pa do n\u00f2rd, co-ina denscit\u00e6 ciut\u00f2sto b\u00e0ssa de s\u00f4lo 25,5 abit\u00e0nti pe chil\u00f2metro qu\u00e0ddro. L'87% di sved\u00e9ixi o sta inte z\u00f6ne urb\u00e2ne, \u00f6 s\u00e6 inte 'n'\u00e0rea p\u00e6gia a l'1,5% do tot\u00e2le, concentr\u00e6 sorviat\u00f9tto inte p\u00e0rte centr\u00e2le e meridion\u00e2le do p\u00e0ize. A capit\u00e2le da Sv\u00e9\u00e7ia, e \u00e7it\u00e6 ci\u00f9 gr\u00e0nde da na\u00e7i\u00f3n asc\u00ec, a l'\u00e9 Stoc\u00f3lma; e \u00e2tre \u00e7it\u00e6 ci\u00f9 inport\u00e0nti s\u00f3n G\u00f6teborg, Malm\u00f6 e Uppsala.\nSt\u00f6ia.\nO terit\u00f6io da mod\u00e8rna Sv\u00e9\u00e7ia o l'\u00e9 st\u00e6to frequent\u00f2u sc\u00ecnn-a da-a preist\u00f6ia da v\u00e0rri p\u00f2poli germ\u00e0nichi, tra i qu\u00e6 se p\u00eauan aregord\u00e2 i G\u00eaati (\"G\u00f6tar\" in sved\u00e9ize) e i Sved\u00e9ixi (\"Svear\" in sved\u00e9ize), p\u00e0rte de qu\u00e9lle g\u00e8nte pas\u00e6 a-a st\u00f6ia co-o n\u00f3mme de Vich\u00ecnghi. 'Na pr\u00ecmma na\u00e7i\u00f3n sved\u00e9ize indipend\u00e9nte, o r\u00e9gno mediev\u00e2le de Sv\u00e9\u00e7ia, a l'\u00e0 st\u00e6ta costito\u00eea a-o prin\u00e7\u00ecpio do s\u00e9colo XII. Depo\u00ee a p\u00e8sta n\u00e9igra da meit\u00e6 do s\u00e9colo XIV, a qu\u00e6 a l'\u00e0 caxon\u00f2u a m\u00f2rte de squ\u00e6xi 'n t\u00e8rso da popola\u00e7i\u00f3n scand\u00ecnava, o dom\u00ecnio de l'Hansa in sce l'Eor\u00f6pa do n\u00f2rd o l'\u00e0 incomens\u00f2u a minaci\u00e2 economicam\u00e9nte e politicam\u00e9nte i p\u00e0ixi da Scandin\u00e0via. Pe 'sta rax\u00f3n chi inte l'\u00e0nno 1397 a l'\u00e9 st\u00e6ta costito\u00eea l'Uni\u00f3n de Kalmar, da-a qu\u00e6 a Sv\u00e9\u00e7ia a l'\u00e9 sciort\u00eea into 1523. Co-a s\u00f2 parte\u00e7ipa\u00e7i\u00f3n inta go\u00e6ra di tr\u00e9nt'\u00e0nni ins\u00e9mme a-i st\u00e2ti protest\u00e0nti, a na\u00e7i\u00f3n a l'\u00e0 incomens\u00f2u a esp\u00e0ndise, cre\u00e0ndo l'inp\u00earo sved\u00e9ize, unn-a de gr\u00e9nde pot\u00e9nse eorop\u00eae sc\u00ecnn-a-o prin\u00e7\u00ecpio do s\u00e9colo XVIII.\nTra i s\u00e9coli XVIII e XIX a Sv\u00e9\u00e7ia a l'\u00e0 progresivam\u00e9nte perd\u00fbo o contr\u00f2llo de t\u00e6re de f\u00eaua a-a pen\u00eezoa scand\u00ecnava, sc\u00ecnn-a l'anesci\u00f3n da mod\u00e8rna Finl\u00e0ndia inte l'inp\u00earo r\u00f9scio into 1809. L'\u00f9rtima go\u00e6ra diretam\u00e9nte conbat\u00fba da-a Sv\u00e9\u00e7ia a l'\u00e9 st\u00e6ta qu\u00e9lla do 1814 c\u00f3ntra a Norv\u00e9ggia, costr\u00e9ita a intr\u00e2 in uni\u00f3n person\u00e2 inta Cor\u00f3nn-a Sved\u00e9ize e divent\u00e2 t\u00f3rna indipend\u00e9nte, in m\u00f2ddo pac\u00ecfico, into 1905. Da qu\u00e9llo mom\u00e9nto o r\u00e9gno sved\u00e9ize o l'\u00e9 rest\u00f2u in p\u00e2xe sc\u00ecnn-a-a giorn\u00e2 d'ancheu, tegn\u00ecndo 'na pol\u00ectica \u00e8stera de str\u00e9ita neotralit\u00e6 inti af\u00e2ri \u00e8steri, t\u00e0nto che into 2014 a l'\u00e0 celebr\u00f2u 200 \u00e0nni da p\u00e2xe, adreit\u00fba ci\u00f9 da Sv\u00ecsera. A Sv\u00e9\u00e7ia a l'\u00e9 rest\u00e2 neotr\u00e2le inte t\u00f9tte d\u00f4e e go\u00e6re mondi\u00e2li e inta go\u00e6ra fr\u00e9ida, scib\u00e9n che a part\u00ee da-o 2009 a l'\u00e0 incomens\u00f2u a colabor\u00e2 de ci\u00f9 co-a NATO.\nEconom\u00eea e pol\u00ectica.\nA Sv\u00e9\u00e7ia a l'\u00e0 svilup\u00f2u 'n f\u00f3rte st\u00e2to soci\u00e2le, in sci\u00e2 b\u00e2ze do cosc\u00ec d\u00eeto mod\u00e9llo n\u00f2rdico, ch'o garant\u00ecsce 'n'ascist\u00e9nsa sanit\u00e2ia univers\u00e2le e 'n'educa\u00e7i\u00f3n, liv\u00e9llo universcit\u00e2io incl\u00fbzo, de b\u00e0dda a t\u00f9tti i s\u00f2 \u00e7itad\u00ecn. A na\u00e7i\u00f3n a l'\u00e0 l'unz\u00e9n r\u00e9dito pro capite ci\u00f9 \u00e2to a-o m\u00f3ndo e 'n liv\u00e9llo as\u00e6 \u00e2to de qualit\u00e6 de v\u00ectta, d'educa\u00e7i\u00f3n, d'ascist\u00e9nsa sanit\u00e2ia, de conpetitivit\u00e6 econ\u00f2mica, de parit\u00e6 de g\u00e9nere e de svil\u00f9ppo um\u00e2no in gener\u00e2le.\nA Sv\u00e9\u00e7ia a l'\u00e9 'na monarch\u00eea costitu\u00e7ion\u00e2le e 'na democra\u00e7\u00eea parlament\u00e2re, co-o pot\u00eare legislat\u00eevo ch'o v\u00eagne ezercit\u00f2u da-i 349 m\u00e9nbri do \"Riksdag\", asenbl\u00eaa a 'na s\u00f4la c\u00e0mia. A l'\u00e9 'n st\u00e2to unit\u00e2io, spart\u00eeo tra 21 cont\u00eae e 290 com\u00f9n. A na\u00e7i\u00f3n a l'\u00e9 intr\u00e2 inte l'Uni\u00f3n Eorop\u00eaa a-o 1\u00b0 de zen\u00e2 do 1995 ma a l'\u00e0 refu\u00f2u, co-in referendum, de parte\u00e7ip\u00e2 a l'Eoroz\u00f6na e a-a NATO asc\u00ec. A l'\u00e9 un di m\u00e9nbri de Na\u00e7io\u00ecn Un\u00eee, do Cons\u00e9ggio n\u00f2rdico, da WTO e de l'OECD."}
{"id": "2575", "revid": "12052", "url": "https://lij.wikipedia.org/wiki?curid=2575", "title": "Turchia", "text": "A Turch\u00eea, conosci\u00fba offi\u00e7ialmente comme Repubbrica de Turch\u00eea (\"T\u00fcrkiye Cumhuriyeti\") a l'\u00e9 'n paize tra l'Eur\u00f2pa e l'Axia. A so capit\u00e2 a l'\u00e9 Ankara."}
