{"id": "9936", "revid": "12052", "url": "https://lij.wikipedia.org/wiki?curid=9936", "title": "Capitan Bavastro", "text": "Capitannio ni\u00e7ardo, naturalizzao zeneize e da p\u0153u fran\u00e7eize, cors\u00e2 a-o servi\u00e7io d'a Fran\u00e7a, nasciuo \u00e0 Zena da mo\u00e6 zeneize e po\u00e6 spagnollo. Analfabeta e poliglotto o s'attrov\u00f2 de longo a combatte in condi\u00e7ioin de schi\u00e7\u00e7ante inferiorit\u00e6, sciortindone sempre con \u00f3n\u00f4 e dando pr\u0153uva d'aoda\u00e7ia e val\u00f4, tanto che d'o 1810 o m\u00e6ximo Napolion o vosse conoscilo de perso\u00f1a e congratul\u00e2se con l\u00ea.\nVitta.\nGioxeppe Bavastro o nasc\u00e8 o 27 mazzo 1760 da Mich\u00ea, inzegn\u00ea spagnollo, e Gi\u0153uma Parodi, zeneize.\nSo mo\u00e6 a l'aiva lasciao o majo inzegn\u00ea \u00e0 Ni\u00e7\u00e7a, dove stavan de ca', e a l'ea torn\u00e2 \u00e0 Zena pe f\u00e2 n\u00e0sce o figgio. De mentre ch'a l'ea arecuggeita in preghea int'a gexa parrocchi\u00e2 de Santa Maja d'a \u00c7ella de San P\u00ea d'\u00c6\u00f1a, a fu piggi\u00e2 da-e d\u0153ugge d'o parto. A dov\u00e8 sciort\u00ee e a l'aparto\u00ec insce-a ciazza o futuo capitagno de m\u00e2, lavandolo con l'\u00e6goa s\u00e2 d'o m\u00e2.\nO l'aiva pochi giorni de vitta ch'o l'ea za imbarcao insce-o trei \u00e6rboi d'o barba, o capitan Giobatta Parodi, ch'o-o riportava \u00e0 Ni\u00e7\u00e7a con so mo\u00e6. \nO pass\u00f2 a so infan\u00e7ia \u00e0 Ni\u00e7\u00e7a.\nO Bavastro o no l'ea portao pe-o studdio e o l'arest\u00f2 analfabeta pe tutta a vitta.\nVerso o 1774 o s'imbarc\u00f2 torna insce-o barco d'o barba ch'o l'effettoava o traffego cost\u00ea tra Zena e Ni\u00e7\u00e7a.\nD'o 1775 o s'arol\u00f2 insce 'na fregatta fran\u00e7eize e o comp\u00ec una longa croxea e sta\u00e7ion nav\u00e2 int'o levante d'a duata de \u00e7irca do\u00ee anni. Tornao \u00e0 Ni\u00e7\u00e7a o fe\u00e7\u00e7e un anno comme sordatto volontaio int'o reggimento Dragoin de Savoia e o l'ebbe moddo de conosce o futuo gener\u00e2 napolionico Maxe\u00f1a, co-o qu\u00e6 o strinse dureive amici\u00e7ia.\nD'o 1783 o mai\u00f2 Anna Maja Fiss\u0153ua, figgia de B\u00e6rtom\u00ea, vin\u00e2, che tra l'arv\u00ee d'o 1783\ne-o dexembre d'o 1788 a ghe dai\u00e2 quattro figgi\u0153u: Texo Sarvia, Gi\u0153uma, Carlo Rocco e Mich\u00ea.\nAsperto main\u00e2, sciben che ancon zoeno, o l'ari\u00easc\u00ec \u00e0 arm\u00e2, gra\u00e7\u00e7ie \u00e0 l'agiutto paterno, una goletta da \u00e7ento tonn\u00eai, co-a qu\u00e6 o comp\u00ec nommioxi vi\u00e6gi commer\u00e7i\u00e6 in Se\u00e7eja, Spagna e o resto d'o ba\u00e7\u00ee \u00f3cident\u00e2 d'o Mediterannio, int'o corso d'i qu\u00e6 o l'ebbe \u00e0 defendise da-i pirati barb\u00e6schi. A so attivit\u00e6 d'armat\u00f4 a l'and\u00f2 de longo crescendo e l\u00ea o moltiplic\u00f2 i so bastimenti che \u00eesavan bandea fran\u00e7eize e faxeivan cappo \u00e0 Ni\u00e7\u00e7a comme porto d'armamento, e \u00e0 Marseggia e Zena pe-i traffeghi. Ma co-e primme gu\u00e6re d'a rivolu\u00e7ion o Bavastro o s'atrov\u00f2 \u00e0 dovei frontezz\u00e2 d'e noteive difficurt\u00e6, d\u00e6to che-o m\u00e2 o l'ea dominao da-i nemixi d'a Fran\u00e7a. D'o 1797 o conlabor\u00f2 a-o reperimento d'o naviggio da no\u00eaz\u00e2 pe-a spedi\u00e7ion d'o Bonaparte in Egitto, e o s'impegn\u00f2 \u00e0 fav\u00f4 d'i Fran\u00e7eixi int'e succescive lotte marittime. \nD'o 1800 o Bavastro o viveiva \u00e0 Zena quande a \u00e7itt\u00e6, \u00f3cup\u00e2 da-e truppe fran\u00e7eixi de l'amigo Maxe\u00f1a a fu streita d'assedio da-e truppe aostriache e blocc\u00e2 da-o m\u00e2 da-e unit\u00e6 britanniche d'o lord George Keith.\nO Bavastro o fu tra i ommi ciu efficienti d'o servi\u00e7io d'esplora\u00e7ion, e o l'ariesc\u00ec ciu votte \u00e0 travers\u00e2 aoda\u00e7ementea linnea d'o blocco. Apr\u0153uvo a-e ripetue pr\u0153uve de coraggio e de peri\u00e7ia main\u00e6sca e milit\u00e2 o re\u00e7ev\u00e8 a nommina \u00e0 capitannio de fregatta d'a Repubbrica Ligure e o comando de 'na vegia galea, a \"Primma\", l'unnica nave da gu\u00e6ra d'a qu\u00e6 disponesse o Maxe\u00f1a. O 20 de mazzo 1800 o neo-capitagno o sciort\u00ec ard\u00edamente da-o porto pi afront\u00e2 a flotta nemiga e o l'ariesc\u00ec \u00e0 dannezz\u00e2 a nave armiraggia \"Audacious\". O giorno doppo per\u00f2 o comandante Beaver d'a fregatta \"Aurora\" o l'intr\u00f2 int'o porto e o piggi\u00f2 \u00e0 l'arrembaggio a \"Primma\", attracc\u00e2 a-o m\u0153u vegio: mentre che i Ingreixi ean apr\u0153uvo \u00e0 rebellasia f\u0153ua, comme bottin de gu\u00e6ra, o Bavastro, pe sarv\u00e2se, o fu constreito \u00e0 boll\u00e2se in m\u00e2.\nFinio o blocco, arestao sen\u00e7a barco ni din\u00e6, o Bavastro o l'arm\u00f2 un sciabecco da quattro cannoin e 50 ommi, l\"'Intreppido\", e o se dette a-a go\u00e6ra de corsa. D'o 24 agosto 1803 o cattur\u00f2 con do\u00ee abordaggi consecutivi doe nave cors\u00e6e ingreixi de Southampton da 40 ommi ciaschedu\u00f1a. O Napolion o-o premi\u00f2 con l'ascia d'abordaggio d'\u00f3n\u00f4 (conserv\u00e2 int'a saa d'arme d'o muzeo de l'arsen\u00e2 de Vene\u00e7ia) e o grao de capitannio de fregatta aoxiliaio.\nEive ch\u00ec de sotta o testo d'o Brevetto d'\u00d3n\u00f4:\n\"LIBERT\u00c9. \u2014 \u00c9GALIT\u00c9.\"\n\"Au nom du Peuple Fran\u00e7ais.\"\n\"BREVET D'HONNEUR\"\n\"Pour le citoyen Joseph Bavastro, capitaine de fr\u00e9gate auxiliaire.\"\n\"Bonaparte, premier consul de la R\u00e9publique, d'apr\u00e8s le compte qui lui a \u00e9t\u00e9 rendu de la conduite distingu\u00e9e et de la bravoure \u00e9clatante du citoyen Joseph Bavastro, capitaine du corsaire l'Intr\u00e8pide, de Nice, arm\u00e9 de quatre canons et cinquante hommes d'\u00e9quipage, qui s'est empar\u00e9, vers Tarifa, le 6 fructidor, an XI, par deux abordages cons\u00e9cutifs, en premier lieu: d'un navire anglais, de quatorze canons et environ quarante hommes d'\u00e9quipage; et imm\u00e9diatement apr\u00e8s, n'ayant plus que quatorze combattants, d'un autre b\u00e2timent de la m\u00eame nation, naviguant de concert avec le premier, de seize canons et quarante hommes d'\u00e9quipage,\"\n\"Lui d\u00e9cerne, \u00e0 titre de r\u00e9compense nationale, une hache d'abordage d'honneur, avec le grade de capitaine de fr\u00e9gate auxiliaire. Il jouira des pr\u00e9rogatives attach\u00e9es \u00e0 la dite r\u00e9compense, par l'arr\u00eat\u00e9 du 4 niv\u00f4se, an VIII.\"\n\"Donn\u00e9 \u00e0 Paris, le 1er vend\u00e9miaire, an XII de la R\u00e9publique fran\u00e7aise.\"\n\"Le premier Consul,\"\n\"Sign\u00e9: BONAPARTE.\" \nD'o 1805, co-in segondo \"Intreppido\", stavotta da 80 ommi e 14 cannoin, o scov\u00f2 inte 'na caa de l'izoa de Menorca, una lan\u00e7a d'a fregatta ingreize \"Phoenix\" con 3 \u00f3fi\u00e7i\u00e6 e 20 main\u00e6 ch'o fe\u00e7\u00e7e prexon\u00ea. A fregatta a ghe v\u00e8gne adosso ma o Bavastro o ghe vir\u00f2 de proa e da p\u0153u o se ghe misse insce-a sc\u00eda piggiandola \u00e0 cannon\u00e6 da-o de r\u00ea, e costrenzendola \u00e0 'na tregoa. O Bavastro o l'a\u00e7\u00e7ett\u00f2 de scangi\u00e2 ogni prexon\u00ea ingreize con do\u00ee fran\u00e7eixi.\nDap\u0153uscia o l'and\u00f2 \u00e0 st\u00e2 \u00e0 Anco\u00f1a donde o l'arm\u00f2 un atro sciabecco, o \"Maxe\u00f1a\", e do\u00ee trabaccoi, o \"Pino\" e o \"Verdier\". A flotilla a se misse a perlustr\u00e2 l'Adriatico e a-o largo de Lissa a se scontr\u00f2 con trei brigantin e doe polacche battente bandea aostriaca. Pu de fronte a de for\u00e7e tanto supeio\u00ee, o Bavastro o serr\u00f2 e distan\u00e7e abordando o ciu grosso d'i brigantin e quindi e doe polacche mettendo in fuga i atre unit\u00e6 aostriache. Condute e so preize a Anco\u00f1a, o Bavastro o-e misse subbito in vendia cavandone un bello muggetto.\nD'o zen\u00e2 1806 o Maxe\u00f1a o-o ciam\u00f2 a Nappoli, \u00f3frindoghe o comando d'a corvetta \"Famma\", d'a mari\u00f1a borbonnica. O Bavastro o l'a\u00e7\u00e7ett\u00f2 pe amici\u00e7ia sciben ch'o no foise af\u00e6to portao a milit\u00e2 inte 'na mari\u00f1a regol\u00e2: tant'\u00e8 che doppo quarche meize o renon\u00e7i\u00f2 a l'uniforme e o torn\u00f2 a Anco\u00f1a.\nD'o 1807 o se misse a-o comando de 'na polacca da sezze cannoin e 100 ommi, o \"Prin\u00e7ipe \u0152\u00fcgennio\". Comme primmo corpo, a-o largo de Bar\u00e7elo\u00f1a o cors\u00e2 o cattur\u00f2 un vascello ingleize pin de mercan\u00e7ie e o 10 de zugno o l'ingaggi\u00f2 un combattimento con un brigantin cors\u00e2 nemigo, o \"Fanny\", da 18 cannoin, ch'o cattur\u00f2 e o condusse a Tarago\u00f1a. Quest'urtima preiza a ghe fr\u00fbt\u00f2 trexentomia franchi, somma strazordenaia pe quelli tempi.\nPoco tempo doppo per\u00f2 o Bavastro o se fe\u00e7\u00e7e port\u00e2 via o \"Prin\u00e7ipe \u0152\u00fcgennio\", sorpreizo con l'equipaggio amermao int'a caa de Begur da-a fregatta ingleize \"Seahorse\", e l\u00ea o se sarv\u00f2 co-o resto da ciusma nuando a riva. \nTornao a Bar\u00e7elo\u00f1a o recuper\u00f2 o \"Fanny\", o ghe d\u00e8 recatto e o-a ribattezz\u00f2 \"Josephine\". Primma d'a fin de l'anno o l'incontr\u00f2 un'atra fregatta ingreize, foscia l\"'Imperieuse\", da 38 cannoin, d'o \u00e7elebre lord Cochraine, mandao int'o Mediterannio pe scov\u00e2 o Bavastro e apicc\u00e2lo a 'n pennon. Zugando d'astu\u00e7ia o port\u00f2 a \"Josephine\" insce d'i bascifondi dove a fregatta a no poeiva aventur\u00e2se. Quindi o misse in panna e o se f\u00e8 lesto a ri\u00e7eive l'attacco d'e lan\u00e7e nemighe, che, quande fun a tio, vegnin investie da 'na micidi\u00e2 bord\u00e2 a metraggia. Ind\u00e6rno arcu\u00f1e lan\u00e7e s'arremb\u00f2n a-o bordo e atretanto ind\u00e6rno i main\u00e6 ingreixi \u00e7erc\u00f2n d'arampin\u00e2se sciu pe-a mu\u00e2. A chi s'aberava a-i bastingaggi ghe mo\u00e7\u00e7avan e die e-e moen a corpi d'ascia, de mentre che-a moschettaja a fava straggio. E lan\u00e7e ingreixi, imbara\u00e7\u00e7\u00e6 de morti e fer\u00eei, ebban da alarg\u00e2se e o Bavastro, \u00ecnscio d'org\u0153uggio, imboccao o portavoxe o cri\u00f2: \"D\u00ee a-o lord Cochrane che s'a vo\u00ee v'ho taggiao e moen, a l\u00ea ghe taggj\u00f3 e cogge!\".\nTra o 1808 e o 1812, longo a costa iberica, o Bavastro o sostegn\u00ec e diffi\u00e7ile opia\u00e7ioin de l'ezer\u00e7ito napolionnico, crovindo asc\u00ec l'incarego de capitannio de porto a Santarem.\nArestao viddoo, o cors\u00e2, che z\u0153umo\u00e6 o gh'aiva \u00e7inquant'anni, o mai\u00f2 'na zoena orfana e o misse sciu 'na sfar\u00e7oza resciden\u00e7a. Ma o reciammo d'o m\u00e2 o fu troppo forte e doppo poche settema\u00f1e o repiggi\u00f2 o m\u00e2 co-o so ter\u00e7o \"Intreppido\", co-o qu\u00e6 o condusse a go\u00e6ra de corsa, scin a quande, d'o frev\u00e2 1812, o fu inter\u00e7ettao a-o traverso de Cartaze\u00f1a da d'e for\u00e7e britanniche supeio\u00ee e sponciao a t\u00e6ra: amorao, scorrio da-a vexin e imposcibilitao a contino\u00e2 o combattimento, o Bavastro o dette f\u0153ugo a-a Santa Barboa e o \u00e7erc\u00f2 scampo in teritoio spagnollo.\nStracollao l'impeo napolionico, o Bavastro o l'emigr\u00f2 a-o Sudamerica dov'o combatt\u00e8 co-o Scimon Bolivar.\nO torn\u00f2 in \u0152\u00fcropa primma d'a spedi\u00e7ion d'Arg\u00ea d'o 1830 e in quella \u00f3caxon o po\u00e8 ancon ese d'agiutto a-o comandante in cappo fran\u00e7eize, armiraggio Guy-Victor Duperr\u00e9, segge int'a predispoxi\u00e7ion d'a scorta a l'imponente convollio de 572 nave che transportavan o corpo de spedi\u00e7ion, segge int'a \u00e7ernia d'o l\u0153ugo d'o sbarco. \nO l'\u00f3t\u00e8gne quindi in Arg\u00ea a carrega de capitan d'o porto. Ciu tardi o fu nominao \"cad\u00ec\", saiv'\u00e0 d\u00ee, giuddi\u00e7e. I Algerin, d'i qu\u00e6 o Bavastro o conosceiva a-a perfe\u00e7ion a lengoa, o conscideravan 'na specce de santon.\nCon lettie patente d'o 5 agosto 1832, o Luigi Feipo, che za o gh'aiva conferio o grao d'\u00f3fi\u00e7i\u00e2 d'a Legion d'\u00d3n\u00f4, o gh'acord\u00f2 a \u00e7ittadinan\u00e7a fran\u00e7eize.\nO mo\u00ec o 10 de mar\u00e7o 1833. P\u00e2 che subbito primma de mo\u00ee o vegio cors\u00e2 o l'agge ancon avuo a for\u00e7a de domand\u00e2: \"Arv\u00ee o barcon che v\u0153uggio ammi\u00e2 pe l'urtima votta o m\u00e2\"."}
{"id": "9968", "revid": "14678", "url": "https://lij.wikipedia.org/wiki?curid=9968", "title": "Ign\u00e0c Filip Semmelweis", "text": "Ign\u00e0c Filip Semmelweis (1\u00b0 l\u00fbggio 1818-13 agosto 1865) o l'\u00e8 st\u00e6to un mego unghereize, ch'o l'ha av\u00fco un r\u00f2llo importante in to st\u00fcdio de mouttie infettive. \nV\u00ectta.\nNasci\u00fco a Buda ( anc\u00f6 faxente parte da \u00e7itt\u00e6 de Budapest) o s'ea inscrito \u00e4 facolt\u00e6 de Lezze de l'Universcit\u00e6 de Vienna, passando poi a Meixinna, a causa do s\u00f6 interesse pe l'anatomia patologica.\nI st\u00fcdd\u00ee in sce a freve puerperale.\nDoppo a laurea Semmelweis o l'ea introu a travaggi\u00e4 in to reparto de ostetricia de 'n uspi\u00e2 vienneise, dove o l'effettuava anche a disse\u00e7ion de donne morte postpartum. A quel'epoca s'ea visto che tante puerpere muivan de unna freve dita \"freve puerperale\" ma no s'ea ancon riesc\u00ee a cap\u00ee quale ne foise a causa. \nO merito de Semmelweis o l'\u00e9 de avei st\u00fcdiou l'argomento, notando che gh'ea differensa fra un reparto e l'atro de l'uspi\u00e2 e che e donne che partoivan a casa ean meno colpie d\u00e4 freve. In seguito ae s\u00f6 ricerche o scr\u00f6viva che l'incidensa da freve puerperale a l'ea ci\u00fb erta quande e vixite vegnivan effetu\u00e6 da meghi che avessen primma f\u00e6to autopsie, sensa esise lavou e man. \nA disinfe\u00e7ion de man con Cloruro de Calcio, primma de effettu\u00e4 e vixite, a portava unna notevoliscima diminu\u00e7ion di caxi de freve. Malgraddo l'importansa da scoverta, Semmelweis (ch'o l'\u00e8 morto in manicomio a 47 anni) o no doveiva vedde riconosci\u00fci in vitta i s\u00f6 meriti: l'obbligo pe i meghi de lav\u00e4se e man o l'ea consciderou offensivo."}
{"id": "9972", "revid": "12052", "url": "https://lij.wikipedia.org/wiki?curid=9972", "title": "Lengoa grega", "text": "A lengoa gr\u00eaga (\u0395\u03bb\u03bb\u03b7\u03bd\u03b9\u03ba\u03ac, \"Ellinik\u00e1\") a l'\u00e8 unn-a l\u00e9ngoa do gr\u00f9ppo lengoistego gr\u00eago. L\u00e9ngoa ofi\u00e7i\u00e2 da Grecia e de \u00c7ipro, a l'\u00e9 parl\u00e2 in: Italia, e precisam\u00e9nte inta regi\u00f3n do Sal\u00e9nto inta Puggia (Griko) e anche in Cal\u00e0bbria (Greka) , in Ucrainn-a, Turchia, Bulga\u00efa, Ruscia e Romania asc\u00ec e da diversci emigranti in to mondo. \nA l\u00e9ngoa gr\u00eaga da giorn\u00e2 d'ancheu a l'\u00e9 f\u00ecggia da l\u00e9ngoa gr\u00eaga ant\u00eega. "}
{"id": "9973", "revid": "12052", "url": "https://lij.wikipedia.org/wiki?curid=9973", "title": "Lengua grega antiga", "text": "O Gr\u00eago ant\u00ecgo o l'\u00e9 conscider\u00f2u as\u00e9mme a-o lat\u00ecn a sost\u00e0nsa da \"colt\u00fba cl\u00e0scica\" e a b\u00e2ze da colt\u00fba e da lengo\u00ecstica mod\u00e8rna, e o l'\u00e0 d\u00e6to v\u00ectta a-o gr\u00eago mod\u00e8rno, l\u00e9ngoa ofi\u00e7i\u00e2 da Gr\u00eacia e de \u00c7ipro, parl\u00e2 asc\u00ec in \u00e2tri p\u00e0izi d'Eor\u00f6pa, prez\u00e9npio, in It\u00e0lia, inta prov\u00ecnsa de Lecce (P\u00f3lia), e precizamente inta z\u00f6na ciam\u00e2 \"Grec\u00eca Salent\u00ecnn-a\", e inta regi\u00f3n da Cal\u00e0bria (l\u00e9ngoa \"Greka\"). O l'\u00e0 av\u00fbo tant\u00ecscima influ\u00e9nsa inte l\u00e9ngoe europ\u00eae mod\u00e8rne, de l\u00f3ngo inte p\u00f2ule scent\u00ecfiche e da m\u00ebxinn-a."}
{"id": "9978", "revid": "3941", "url": "https://lij.wikipedia.org/wiki?curid=9978", "title": "Sta\u00e7ion de Zena Prin\u00e7ipe", "text": ""}
{"id": "9979", "revid": "8138", "url": "https://lij.wikipedia.org/wiki?curid=9979", "title": "Sta\u00e7ion de Zena Brignole", "text": ""}
{"id": "9980", "revid": "12052", "url": "https://lij.wikipedia.org/wiki?curid=9980", "title": "Fratellansa Sportiva Sestreize 1919", "text": "A Fratellansa Sportiva Sestreize 1919 a l'\u00e8 'na storica so\u00e7iet\u00e6 sport\u00eeva de Sestri Pon\u00e9nte, ch'o l'\u00e9 'n import\u00e0nte \u00e7entro urb\u00e0n da \u00e7itt\u00e6 de Zena.\nO club o l'\u00e9 nasci\u00fbo into frev\u00e2 do 1919 pe ini\u00e7iativa de \u00f3ltre \u00e7ento appassion\u00e6 de ballon da \u00e7itt\u00e6, al\u00f4a comune aut\u00f2nomo, con e se\u00e7ioin de ballon, de tamburello e de bocce."}
{"id": "9983", "revid": "12052", "url": "https://lij.wikipedia.org/wiki?curid=9983", "title": "Dialettu ventemigliusu", "text": "U Ventemigliusu (\"Vintimigi\u00f4zo\" in zenese) u l'\u00e8 ina variante d'a lenga ligure, gr\u00fcpu lenghistigu italicu u\u00e7identale, parl\u00e0 inte Ventemiglia e inta zona Intemelia. \nParole nustrae.\nIntu tempu, u ventemigliusu u l\u2019\u00e0 cunservau e sou parole inte tanti pecin glussari, messi drente ae opere de ri\u00e7ercavui cume Emiliu Azaretti o Rensu Villa. Intu 1998, Enrico Malan u l\u2019\u00e0 p\u00fcbricau in glussariu maisc\u00ec macissu che a Cumpagnia d\u2019i Ventemigliusi a l\u2019\u00e0 destrib\u00fciu de bada ai soi soci e u l\u2019\u00e8 fina staitu inseriu int\u2019intu scitu web: \"U nostru parl\u00e0\".\nSempre.\n inti tempi sempre - in ogni tempo - eternamente - perpetuamente \n ancu\u2019 ancora - sempre \n da ch\u00ec in avanti d\u2019ora in poi - da qua in avanti \n de cunt\u00fcgnu ininterrottamente - permanentemente - indelebilmente - di continuo \n del\u00f2ngu continuamente - sistematicamente - tutte le volte - ogni volta - ognora \n de b\u00e9le v\u00f2te usualmente - abitualmente - spesso : \n manim\u00e0n man mano - poco a poco \n suv\u00e9nte spesso : - sovente - frequentemente\n d\u2019urdin\u00e0riu ordinariamente - di solito - con persistenza\n ancu\u2019 de ci\u00fc sempre pi\u00f9 - ancor di pi\u00f9 \n num\u00e0 solo - soltanto - solamente /AV/AZ\n anc\u00f9 ancora - tuttavia - tuttora \n f\u00ecna persino - tuttavia \n aisc\u00ec pure - anche \n per\u00f2 ma - per\u00f2 - a patto che - sempre che \n nu\u2019 de m\u00e9nu nondimeno - pur tuttavia \n ferm\u00e0 pe\u2019 ren senza sosta - senza interruzione - ininterrottamente - continuativamente \n fen\u00ec pe\u2019 ren senza fine \n de seg\u00fcru senza meno - senza eccezione - di certo - di sicuro \n fin dau cumensu fin dall\u2019inizio \n da longu tempu da lungo tempo \n d\u2019\u00ecna v\u00f2ta d\u2019una volta \n pe\u2019 l\u2019avegn\u00ec per sempre - per l\u2019avvenire \n pe\u2019 t\u00fctu u tempu per l\u2019eternit\u00e0 \nSenza.\n m\u00e0i senza - in mancanza / senza - privo - sfornito di - \n maici\u00fc senza dubbio \n maisc\u00ec senza dubbio \n nu\u2019 gh\u2019\u00e8 doutu privo di dubbio \n pe\u2019 ren senza - mancante \n manc\u00e0ndu cusc\u00ec ... mancando dunque \n cun nesci\u00fcn ... senza - privato di ...\n cun ren senza - privo \n nu\u2019 gh\u2019\u00e8 senza - non c\u2019\u00e8 \n f\u00f6ra de ... fuori di - fuori da \n fandu de nu\u2019 ... facendo di non ... - facendo in modo di non ...\n manc\u00e0nte mancante - insufficiente \n manc\u00e0ndu mancando - in assenza \n ch\u2019u nu\u2019 l\u2019\u00e0 privo di - privato di ... \n nu\u2019 pass\u00e0 de ... far a meno di ...\n nu\u2019 m\u00e0i de ... far senza di ...\n nu\u2019 m\u00eca invece di ... - al posto di ...\n de- senza (prefisso)\n de la\u2019 d\u2019a ... al di l\u00e0 -"}
{"id": "9984", "revid": "11768", "url": "https://lij.wikipedia.org/wiki?curid=9984", "title": "Prin\u00e7ipatu de M\u00f9negu", "text": "U Prin\u00e7ipatu de Mu\u030dnegu (\u00fcn liguru: Prin\u00e7ipato de M\u00f3nego, \u00fcn fran\u00e7ese: \"Principaut\u00e9 de Monaco\"; \u00fcn italian: \"Principato di Monaco\") \u00eb \u00fcn paise d'Europa.\nMu\u030dnegu e\u030d \u00fcn Prin\u00e7ipatu guverna\u030du per \u00fcna munarchia constit\u00fc\u00e7iunale cun Albertu segundu pe\u030d cavu de sta\u030du. Benche\u030d u prin\u00e7ipu Albertu segundu e\u030d \u00fcn prin\u00e7ipu constit\u00fc\u00e7iunale, elu a\u030d \u00fcn putere puliticu imensu. A Casa Grima\u030dudi ha guverna\u030du Mu\u030dnegu desp\u0153\u030di 1297. A lengua ufi\u00e7iala e\u030d u fran\u00e7eise, aisci\u030d se parla u munegascu, u italian e u anglese. L\"'Imnu munegascu\" (\"Hymne mon\u00e9gasque\"), o \"Marcia Na\u00e7iunale d'i Lealisti\", \u00eb \u0159'imnu na\u00e7iunale d'u Prin\u00e7ipatu de M\u00f9negu.\nEtimulugi\u030da.\nBenche\u030d l'etimulugia de Mu\u030dnegu nun sice ben cia\u030diria, de pare\u030d generale cunvegne d'a tira\u030d ci\u00fctostu da Mono\u00efkos (Monoeci) -Arcule liguru- che da Melkart (Menouha) -Arcule fini\u00e7ian.\nSto\u030dria de Mu\u030dnegu.\nPreistoria.\nAu Paleuliticu an\u00e7ien, l'Omu abitava gia\u030d Mu\u030dnegu.\nAntichita\u030d.\nD'u 1297 Rainie\u030d e Fran\u00e7ua\u030d Grimaldi (mascarau \u00fcn frate), se sun \u00fcmpadrunii d'a furtessa de Mu\u030dnegu ci\u00fc per ast\u00fc\u00e7ia che per viulen\u00e7a.\nEpuca muderna.\nMu\u030dnegu deve au principu Antoni primu bona parte d'e soe furtifica\u00e7iue.\nMenton e Rocabr\u00fcna an fau parte d'u Prin\u00e7ipatu de Mu\u030dnegu finta d'u 1848.\nCarlu ter\u00e7u d'u 1866 \u00e0 dau u nome de Munte Carlu a roca de Spel\u00fcghe.\nCun u principu Rainie\u030d ter\u00e7u, suvran de Mu\u030dnegu desp\u0153\u030di 1949, un Pin\u00e7ipatu a\u030d vistu u territoriu so passa\u030d da 157 a 192 etari.\nSistema de guvernu.\nMu\u030dnegu \u00eb \u00fcna munarchia constit\u00fc\u00e7iunale.\n\u00dcn ministru de Statu e trei cunseyei (Internu, Finan\u00e7e, Trabayi p\u00fcblichi) formu u Cunsiyu de guvernu.\nU Cunsiyu na\u00e7iunale participa au putere legislativu a Mu\u030dnegu.\nGeugrafia.\nU territori de Mu\u030dnegu f\u00e0 2 km\u00b2.\nUrganisa\u00e7iun territuriale.\nMunegu \u00e1 n\u0153ve qarti\u00e8i e set\u00f9s regrupaus en qatre qarti\u00e8i tradi\u00e7iunali. I qarti\u00e8i tradi\u00e7iunali sun:\nE i qarti\u00e8i urdinan\u00e7ai e set\u00f9s reservaus sun:\nReligi\u00f9n.\nA religi\u00f9n catolica \u00e8 a religi\u00f9n d'u Statu.\nEd\u00fcca\u00e7iun.\nA Mu\u030dnegu, l'\u00fcnsegnamentu p\u00fcblicu \u00e0 principiau d'iesse dau \u00fcn fran\u00e7ese versu 1860.\n\u00c8 ubligatori d'and\u00e0 \u00e2 sc\u0153ra da 6 a 16 ani; ma da 3 ani se p\u00f2 cumen\u00e7\u00e0 cun a sc\u0153ra materna. Ghe sun de sc\u0153re p\u01dcbliche sei materne e elementari, \u00fcn culege, \u00fcn li\u00e7\u00e8 d'\u00fcnsegnamentu generle e tecnologicu e \u00fcn li\u00e7\u00e8 d'\u00fcnsegnamentu prufessiunale.\nL'\u00fcnsegnamentu d'a lenga munegasca \u00e8 ubligatori \u00fcnt'\u00eb sc\u0153re elementari da u 1976, p\u0153i per i primi dui ani d'u culege da u 1979.\nEcunumia.\nTurismu e ind\u00fcstria fan vive Mu\u030dnegu."}
{"id": "9997", "revid": "12052", "url": "https://lij.wikipedia.org/wiki?curid=9997", "title": "Paolo Besagno", "text": "Paolo Besagno o l'\u00e9 'n compoxit\u00f4, nasci\u00fbo a Zena in to 1964.\nV\u00ectta.\nO l'ha studi\u00f2u m\u00fbxica elettronica e composizion, con o Meistro Riccardo Dapelo e pianoforte con a Meistra Giuseppina Schicchi.\nIn to 1996 o l'ha guagn\u00f2u o \"Premio Citt\u00e0 di Recanati\" con a seu canson \"O trallalero canson de 'na vitta\", cant\u00e2 da-a squaddra de canto popolare \"I Giovani Canterini di Sant'Olcese\"; in to 2008 o seu t\u00f2cco de m\u00fbxica elettr\u00f2nica \"In primo vere\" pe voxe de figgetta e calcolat\u00f4 o l'\u00e8 st\u00e6to selezion\u00f2u a-o festival de muxica elettronica EMUfest, organiz\u00f2u da-o Conservatorio de muxica de Santa Cecilia de Romma.\nIn to 1996 o l'ha guagn\u00f2u o \"Premio Regionale Ligure\" pe av\u00e8i port\u00f2u o canto popolare zeneize feua da-a Liguria."}
{"id": "10004", "revid": "3941", "url": "https://lij.wikipedia.org/wiki?curid=10004", "title": "Scimon Boccaneigra", "text": ""}
{"id": "10008", "revid": "6728", "url": "https://lij.wikipedia.org/wiki?curid=10008", "title": "Santa Fe", "text": "Santa Fe (pron. ing [\u02ccs\u00e6nt\u0259\u02c8fe\u026a] , pron. zen. [\u02ccsa\u0272ta 'f\u025b]) a l'\u00e8 'na \u00e7itt\u00e6 di Stati Un\u00efi d'America e a capit\u00e0 do stato do N\u0153uvo Mescico, con 67.947 abitanti (2010)."}
{"id": "10010", "revid": "3941", "url": "https://lij.wikipedia.org/wiki?curid=10010", "title": "Pasqu\u00e2 Taraffo", "text": ""}
{"id": "10014", "revid": "3941", "url": "https://lij.wikipedia.org/wiki?curid=10014", "title": "C\u00f2rsega", "text": ""}
{"id": "10016", "revid": "3941", "url": "https://lij.wikipedia.org/wiki?curid=10016", "title": "Compagna", "text": ""}
{"id": "10017", "revid": "1144", "url": "https://lij.wikipedia.org/wiki?curid=10017", "title": "Lengua zeneize", "text": ""}
{"id": "10018", "revid": "8138", "url": "https://lij.wikipedia.org/wiki?curid=10018", "title": "Zen\u00e9ize", "text": ""}
{"id": "10019", "revid": "1144", "url": "https://lij.wikipedia.org/wiki?curid=10019", "title": "Zeneize", "text": ""}
{"id": "10020", "revid": "1144", "url": "https://lij.wikipedia.org/wiki?curid=10020", "title": "Zeneise", "text": ""}
{"id": "10021", "revid": "1144", "url": "https://lij.wikipedia.org/wiki?curid=10021", "title": "Lengua zeneise", "text": ""}
{"id": "10027", "revid": "12552", "url": "https://lij.wikipedia.org/wiki?curid=10027", "title": "Ventemiglia", "text": "Ventemiglia (\"Vintimiggia\" in zenese, d\u00ecta asc\u00ec \"V\u00ebnt\u00ebmigl\u2019\" in brigascu, \"Ventimiglia\" in italian) l'\u00e8 in cum\u00fcn de 25.450 abitanti int'a Pruvinsa de Imperia.\nGeugrafia.\nSest\u00e9i.\nIna vota i Sest\u00e9i i era num\u00e0 int'e zone storiche d'a \u00e7it\u00e0 ma int'i ani \u00e7incanta pe mantegne a tradisi\u00f9n gan spart\u00ec t\u00fctta a \u00e7it\u00e0 cui nomi dei Sest\u00e9i antighi.\nA \u00e7it\u00e0 l'\u00e8 spart\u00eca a sta man\u00e9ira: U Sest\u00e9 d'a \"Marina\", duve gh'eira ina vota l'\u00fcnica zona d'u \u00e7entru storicu cu'u ma' liberu; U Sest\u00e9 d'a \"Ciassa\", che l'\u00e8 u sest\u00e9 d'u \u00e7entru storicu e che piglia u nome da a Ciassa d'a Geixa Granda e ragr\u00fcpa ascaixi t\u00fctu u \u00e7entru storico e ascaixi e frasi\u00f9n d'\u00e8 Ture, L\u00e0ite, Grimaldi, Mortola, Bevera, Varaxe, Carvu, Seglia e San Luren\u00e7u. \nL'\u00e8 u Sest\u00e9 ci\u00fc popul\u00e0 d'a \u00e7it\u00e0; U Sest\u00e9 d'u \"Cuventu\", che piglia u nome da u veciu cuventu d'i frai de Sant'Agustin che l'eira dopo d'u R\u00f6ia e ancura anc\u00f6i gh'\u00e8 a Geixa de Sant'Agustin; U Sest\u00e9 d'u \"Campu\", che anc\u00f6i (dap\u00f6i dei ani \u00e7inc\u00e0nta) l'\u00e8 d'a fin de Via Roma fin'a fuxe d'u Nervia (int'a zona de Nervia) ma ina vota l'eira \u00e2 \u00e7it\u00e0 auta, d'a fin de Corso Garibaldi fin \u00e2 Geixa de San Mich\u00e9; U Sest\u00e9 de l' \"Auriveu\", che u parte d'a Ciassa du Rexent\u00e9, duve cunfina cu'u sest\u00e9 Cuventu, e va fin \u00e2 Nervia, ae Logge (currispundente d'u Ma' d'a zona de \u00e7it\u00e0 de Porta de Pruven\u00e7a), e in \u00e7it\u00e0 cunfina cu'u Cuventu d'a ciassa du com\u00fcn fin au confin c'u Campu; e infin gh'\u00e8 u Sest\u00e9 d'u \"Burgu\", che l'\u00e8 u sest\u00e9 che ina vota l'eira ciam\u00e0u \"Lagu\", e u parte d'e scalin\u00e0e pe' munt\u00e0 \u00e2 \u00e7it\u00e0 auta, fin a Porta Marina (in z\u00fc), a Punente confina, pe' t\u00fcta a riva du R\u00f6ia de \u00e7it\u00e0, cu'u sest\u00e9 Cuventu, ma a partir da San Segundu in sci\u00fc fin'a Porra e Tr\u00fccu l'\u00e8 t\u00fctu d'u sest\u00e9 Burgu.\nFrasi\u00f9e.\nE Frasi\u00f9e de Ventemiglia sun (divise a part\u00ec d'a L\u00e0ite a Nervia):&lt;br&gt;\n\u2022 Cunfin cu'a Fran\u00e7a: L\u00e0ite, Mortola, Grimaldi, Seaussa.&lt;br&gt;\n\u2022 Frasi\u00f9e de Muntagna (Val R\u00f6ia e Bevera): Ture, Seglia, San Loren\u00e7u, Bevera, Carvu, Varaxe, Tr\u00fcccu, Pure.&lt;br&gt;\n\u2022 \u00c7entru Storicu (queste nu e sun frasi\u00f9e ma sempli\u00e7i divisi\u00f9e): Marina, \u00c7it\u00e0 Auta, Burgu.&lt;br&gt;\n\u2022 \u00c7it\u00e0 Muderna (cume pe' u \u00e7entru storicu): San Segundu, \u00c7entru (t\u00fctu u \u00e7entru \u00e7itadin, cu'u com\u00fcn e i palaxi ci\u00fc impurtanti), Longum\u00e0 (d'a riva destra d'a fuxe d'u R\u00f6ia), Nervia (d'a fin de Via Roma fin a fuxe d'u Nervia cu t\u00fcta a \u00e7it\u00e0 che gh'\u00e8 drente e u burgu veciu de Nervia, prima de Campur\u00fcssu).&lt;br&gt;\nCult\u00fcra.\nVentemiglia, prima ciam\u00e0 \"Albion Intemelium\" (\u00e7it\u00e0-capitale d'i Lig\u00fcri Intemeli), ga maisci resti Ruman, da i scavi d'a \u00e7it\u00e0 antiga ae Ville de L\u00e0ite. Dap\u00f6i ga u \u00e7entru storicu ci\u00fc grande d'a Lig\u00fcria, dopu chelu de Zena, e ascaixi t\u00fcte e frasi\u00f9e storiche gan \u00e7entri mediev\u00e0i maisce ben sarv\u00e0i, surt\u00f9 int'a Val Bevera, coi burghi de Bevera, Carvu e Ture.\nManifestasi\u00f9e.\nT\u00fcti l'ani, int'u m\u00e9su de z\u00fcgnu, se urganiza a \"Battaglia de Sci\u00fcre\", \u00fcna d'\u00e8 manifestasiun ci\u00fc impurtanti d'a \u00e7it\u00e0.\nFeste e f\u00e8ire.\nA festa de San Segundu l'\u00e8 u 26 de avustu, l'\u00e8 a festa d'u patron de Ventemiglia desg\u00fcgli\u00e0 inta Geixa Granda de Ventemiglia (au matin). Int'u dopusdern\u00e0, gh'\u00e8 a Processiun, unde \u00fcn gr\u00fcpu de balestrei d'a Cumpagnia de Ventemigliusi porta l'Arbustu de San Segundu fin \u00e2 Geixa Granda pe' riturn\u00e0 dap\u00f6i \u00e2 Geixa de San Segundu int'a sou ripa.\nCom\u00fcnicasiun.\nA \u00e7it\u00e0 a l'\u00e8 serv\u00eea da 'na sta\u00e7iun sci\u00fca linia Zena-Ventemiglia."}
{"id": "10029", "revid": "1144", "url": "https://lij.wikipedia.org/wiki?curid=10029", "title": "Pruvinsa de Imperia", "text": ""}
{"id": "10036", "revid": "3941", "url": "https://lij.wikipedia.org/wiki?curid=10036", "title": "Gioxeppe Mazzin", "text": ""}
{"id": "10037", "revid": "3941", "url": "https://lij.wikipedia.org/wiki?curid=10037", "title": "Jacopo Ruffin", "text": ""}
{"id": "10038", "revid": "3941", "url": "https://lij.wikipedia.org/wiki?curid=10038", "title": "Andria Costa", "text": ""}
{"id": "10039", "revid": "3941", "url": "https://lij.wikipedia.org/wiki?curid=10039", "title": "Nichiozo Paganin", "text": ""}
{"id": "10040", "revid": "3941", "url": "https://lij.wikipedia.org/wiki?curid=10040", "title": "Bonesaire", "text": ""}
{"id": "10041", "revid": "3941", "url": "https://lij.wikipedia.org/wiki?curid=10041", "title": "Esperanto", "text": ""}
{"id": "10047", "revid": "3941", "url": "https://lij.wikipedia.org/wiki?curid=10047", "title": "Teritoi d'oltrem\u00e2 Britanneghi", "text": ""}
{"id": "10048", "revid": "3941", "url": "https://lij.wikipedia.org/wiki?curid=10048", "title": "Si\u00e7ilia", "text": ""}
{"id": "10051", "revid": "3941", "url": "https://lij.wikipedia.org/wiki?curid=10051", "title": "Braxilia", "text": ""}
{"id": "10052", "revid": "3941", "url": "https://lij.wikipedia.org/wiki?curid=10052", "title": "Portegno", "text": ""}
{"id": "10054", "revid": "3941", "url": "https://lij.wikipedia.org/wiki?curid=10054", "title": "Mescico", "text": ""}
{"id": "10055", "revid": "12052", "url": "https://lij.wikipedia.org/wiki?curid=10055", "title": "Grego de Calabria", "text": "O Grego de Calabria (\"Greka\") \u00f2 Grecanico o l'\u00e8 'n dialetto do gruppo lengoistego Grego, parl\u00f2u in Italia (Calabbria)."}
{"id": "10056", "revid": "3941", "url": "https://lij.wikipedia.org/wiki?curid=10056", "title": "Ghigermo Marcon", "text": ""}
{"id": "10062", "revid": "3941", "url": "https://lij.wikipedia.org/wiki?curid=10062", "title": "A professia de Santa Briggida", "text": ""}
{"id": "10063", "revid": "3941", "url": "https://lij.wikipedia.org/wiki?curid=10063", "title": "\u00c7itt\u00e6 do Mescico", "text": ""}
{"id": "10064", "revid": "1144", "url": "https://lij.wikipedia.org/wiki?curid=10064", "title": "Organizza\u00e7ion de Na\u00e7ioin Un\u00efe", "text": ""}
{"id": "10072", "revid": "3941", "url": "https://lij.wikipedia.org/wiki?curid=10072", "title": "Parolle nostr\u00e6", "text": ""}
{"id": "10073", "revid": "3941", "url": "https://lij.wikipedia.org/wiki?curid=10073", "title": "Monumento a Cavallo Matto", "text": ""}
{"id": "10074", "revid": "3941", "url": "https://lij.wikipedia.org/wiki?curid=10074", "title": "Gu\u00e6ra Mescico-Americann-a", "text": ""}
{"id": "10075", "revid": "3941", "url": "https://lij.wikipedia.org/wiki?curid=10075", "title": "Patto de Varsavvia", "text": ""}
{"id": "10076", "revid": "3941", "url": "https://lij.wikipedia.org/wiki?curid=10076", "title": "Varsavia", "text": ""}
{"id": "10078", "revid": "3941", "url": "https://lij.wikipedia.org/wiki?curid=10078", "title": "Alabama", "text": ""}
{"id": "10079", "revid": "3941", "url": "https://lij.wikipedia.org/wiki?curid=10079", "title": "Teivie", "text": ""}
{"id": "10080", "revid": "3941", "url": "https://lij.wikipedia.org/wiki?curid=10080", "title": "Sacro Impeo Roman", "text": ""}
{"id": "10081", "revid": "3941", "url": "https://lij.wikipedia.org/wiki?curid=10081", "title": "Impeo Roman", "text": ""}
{"id": "10082", "revid": "3941", "url": "https://lij.wikipedia.org/wiki?curid=10082", "title": "Artroxi", "text": ""}
{"id": "10090", "revid": "12052", "url": "https://lij.wikipedia.org/wiki?curid=10090", "title": "Conf\u00eaugo", "text": "O Conf\u00eaugo o l'\u00e9 'n'ant\u00eega \u00e7eim\u00f2nia de f\u00ecn d'\u00e0nno de Z\u00eana ch'a conscist\u00e9iva into sc\u00e0ngio de do\u00ecn tra o D\u00fbxe e i Abo\u00e9i do p\u00f2polo e into f\u00f2u rito\u00e2le do \u00e7\u00e9ppo d\u2019\u00f6f\u00e9uggio. Sopr\u00e8sso co-a f\u00ecn da Rep\u00f9blica o l'\u00e9 st\u00e6to ripristin\u00f2u scinbolicam\u00e9nte a part\u00ee da-o 1923 gr\u00e0\u00e7ie a l'asocia\u00e7i\u00f3n coltur\u00e2le \u00ab\"A Compagna\"\u00bb.\nSt\u00f6ia.\nE ci\u00f9 ant\u00eeghe not\u00ec\u00e7ie in sci\u00f4 \"Conf\u00eaugo\" a Z\u00eana s\u00f3n di pr\u00ecmmi \u00e0nni do s\u00e9colo XIV (quat\u00f2rze), ma l'\u00e9 qu\u00e6xi seg\u00fbo, \u00e0nche so no l'\u00e9 prov\u00f2u da di docum\u00e9nti, che l'\u00fbso o l'\u00eaa ci\u00f9 ant\u00eego. L'\u00f2f\u00e8rta a l'\u00eaa f\u00e6ta a l'aotorit\u00e6 de gov\u00e8rno: inte 'n pr\u00ecmmo t\u00e9npo a-o Poist\u00e6, c\u00e0ppo do Com\u00f9n; p\u00f6i a-i Capit\u00e0nni do P\u00f2polo e, d\u00f2-u 1339 in av\u00e0nti, a-o D\u00fbxe.\nA \u00e7eim\u00f2nia do Conf\u00eaugo a l'\u00eaa o sal\u00fbo do C\u00e0ppo d'\u00c0nno: o reg\u00e0llo do p\u00f2polo a-e ci\u00f9 \u00e2te c\u00e0reghe de Z\u00eana e o sc\u00e0ngio di aog\u00fbri p\u00f2-u n\u00eauvo \u00e0nno, che do M\u00e9dio \u00cavo o l'incomens\u00e2va co-o 25 de dex\u00e9nbre, Nativit\u00e6 do Segn\u00f4. O ci\u00f9 inport\u00e0nte reg\u00e0llo do Conf\u00eaugo o l'\u00eaa 'n gr\u00f2sso \u00e7\u00e9ppo d'\u00f6f\u00e9uggio, cov\u00e8rto da de r\u00e0mme e orn\u00f2u con di frex\u00e9tti gi\u00e0nchi e r\u00f3sci, ch'\u00eaan i col\u00f4ri da Rep\u00f9blica de Z\u00eana. O privil\u00e9ggio da cons\u00e9gna do Conf\u00eaugo o l'\u00eaa riserv\u00f2u, f\u00f2scia sc\u00ecnn-a d\u00f2-u 1307, a-i Abo\u00e9i do P\u00f2polo, rapresent\u00e0nti de poist\u00e0ie do Bez\u00e0gno, da Pon\u00e7\u00e9ivia e de V\u00f4tri, ma qu\u00e6xi s\u00f9bito limit\u00f2u a-o s\u00f4lo Ab\u00f2u do Bez\u00e0gno. \nA \u00e7eim\u00f2nia a l'\u00e9 st\u00e6ta abol\u00eea do 1499, m\u00e9ntre gh'\u00eaa a domina\u00e7i\u00f3n do r\u00e8 Lo\u00ecggi XII (d\u00f3zze) de Fr\u00e0nsa, pe \u00ease t\u00f3rna f\u00e6ta do 1530 e qu\u00ecndi de n\u00eauvo sopr\u00e8ssa d\u00f2-u Sen\u00e2to da Rep\u00f9blica de Z\u00eana con decr\u00e9tto in d\u00e6ta 30 de dex\u00e9nbre do 1637 \u00abperch\u00e9 a l'\u00e9 'na gr\u00e0ve sp\u00e9iza pe-i \u00f2mmi de qu\u00e9sta val\u00e0dda, ne a v\u00eagne f\u00e6ta s\u00e9nsa confux\u00f3n\u00bb. L'Ab\u00f2u per\u00f2 o l'\u00e0 contino\u00f2u a-an\u00e2 a P\u00e2xo sc\u00ecnn-a a l'\u00e0nno 1796. L'\u00f9rtimo Conf\u00eaugo o l'\u00e9 st\u00e6to f\u00e6to da l'Ab\u00f2u \u201cAntonio Bazzorao\u201d da Par\u00f2chia de S\u00e0n Mart\u00ecn de Str\u00f9ppa o 24 de dex\u00e9nbre do 1796. A \u00e7eim\u00f2nia a l'\u00e9 st\u00e6ta definitivam\u00e9nte abol\u00eea da-a riv\u00f2lta giacob\u00ecnn-a do 22 de m\u00e0zzo do 1797.\nI Abo\u00e9i do P\u00f2polo.\nI Abo\u00e9i do P\u00f2polo s\u00f3n sciort\u00eei f\u00eaua do 1270 qu\u00e0nde o pot\u00eare o l'\u00eaa di do\u00ee Capit\u00e0nni do P\u00f2polo \u00d2b\u00e8rto D\u00f6ia e \u00d2b\u00e8rto Sp\u00ecnoa (a diarch\u00eea di \u00d2b\u00e8rti) e po\u00e9ivan st\u00e2 aset\u00e6 tram\u00eazo a-i do\u00ee Capit\u00e0nni do P\u00f2polo. I Abo\u00e9i, o n\u00f9mero di qu\u00e6 o c\u00e0ngia into t\u00e9npo, sostegn\u00eevan i dir\u00ectti do p\u00f2polo insidi\u00e6 da-i n\u00f2bili. Se peu d\u00ee che li\u00e2tri tend\u00e9san a mantegn\u00ee l'equil\u00ecbrio tra o pot\u00eare di scign\u00f4ri (i \"\"segno\u00ee\") e qu\u00e9llo di \u00e7itad\u00ecn (i \"\u00e7itt\u00e9n\"), che tegn\u00ecsan c\u00e0lmo o p\u00f2polo (o \"p\u00eauvo\"\") qu\u00e0nde, p\u00ecn de r\u00e0ggia, o vo\u00e9iva scciap\u00e2 t\u00f9tto, ch\u00f2-u conseg\u00e9san qu\u00e0nde, c\u00f3mme 'n scemel\u00e0n, o se f\u00e2va alec\u00e2, ch\u00f2-u goid\u00e9san qu\u00e0nde o vegn\u00eeva ingiustam\u00e9nte \u00f2pr\u00e8sso \u00f2 asal\u00eeo a pet\u00f3n. Ma i seu c\u00f3npiti no fin\u00eevan chi: san\u00e7ion\u00e2van i trat\u00e6, condivid\u00e9ivan co-\u00ee n\u00f2bili o pot\u00eare in sci\u00f4 terit\u00f6io e, a-a t\u00e9sta di n\u00f2bili e do p\u00f2polo, ri\u00e7ev\u00e9ivan e \u00f6nor\u00e2van i r\u00e8 ch'ariv\u00e2van a Z\u00eana.\nA \u00e7eim\u00f2nia.\nA Z\u00eana.\n\u00c9cco c\u00f3m'a vegn\u00eeva f\u00e6ta a \u00e7eim\u00f2nia do Conf\u00eaugo.\nT\u00f9tti-i \u00e0nni, a-a mat\u00ecn da vig\u00eclia do S\u00e0nto Nat\u00e2le (\u00f2 \"D\u00ean\u00e2\"), l'Ab\u00f2u vest\u00eeo con t\u00f6ga (d\u00eeta \"g\u00f3nna\"), col\u00e6n e ber\u00e9tta da senat\u00f4 o l'an\u00e2va in Bez\u00e0gno inta localit\u00e6 d\u00eeta al\u00f4a \u00abde Albere\u00bb (a str\u00e0dda de Albere a l'\u00eaa qu\u00e9llo t\u00f2cco de str\u00e0dda ch'o l'an\u00e2va da-a P\u00f2rta Rom\u00e2na a-o B\u00f3rgo d'Incrox\u00e6) d\u00f4ve gh'\u00eaa ciant\u00f2u pe t\u00e6ra do\u00ea pr\u00eee ciut\u00f2sto gr\u00e9nde, dist\u00e0nti tra de l\u00f4 do\u00ee p\u00e0rmi \u00f2 p\u00f6co ci\u00f9. De d'\u00e2to a qu\u00e9lla v\u00e8rso a mont\u00e0gna gh'\u00eaa l'Ab\u00f2u de l'\u00e0nno de pr\u00ecmma e in sce l'\u00e2tra o n\u00eauo; o pr\u00ecmmo o prezent\u00e2va a l'\u00e2tro o dr\u00e0ppo de S\u00e0n Z\u00f2rzo e o d\u00eeva qu\u00e0rche invoca\u00e7i\u00f3n e qu\u00e0rche prot\u00e8sta. Qu\u00ecndi o n\u00eauvo Ab\u00f2u o s'incamin\u00e2va v\u00e8rso a cit\u00e6, qu\u00e0rche v\u00f2tta a p\u00ea e qu\u00e0rche v\u00f2tta co-\u00e2 b\u00f9scioa. A-a seu scin\u00ecstra gh'\u00eaa o sc\u00ecndico do p\u00e0ize, ch'o l'\u00eaa 'n scriv\u00e0n. Apr\u00eauvo p\u00f6i, ti\u00f2u da 'na c\u00f3bia \u00f2 ci\u00f9 de beu, in gr\u00e0n \u00e7\u00e9ppo d'erbo inbel\u00eeo da de r\u00e0mme v\u00e8rdi ch\u2019o l\u2019\u00eaa ciam\u00f2u \u00abConf\u00eaugo\u00bb.\nDe der\u00ea gh'\u00eaa di paiz\u00e9n \u00e7ern\u00fbi tra qu\u00e9lli ci\u00f9 inport\u00e0nti do p\u00f2sto e tra de li\u00e2tri gh'\u00eaa i porto\u00e9i da band\u00eae. E band\u00eae mezu\u00e2van tr\u00e9i p\u00e0rmi in qu\u00e0ddro e gh'\u00e0ivan 'n'\u00e0sta l\u00f3nga qu\u00e0ttro p\u00e0rmi e m\u00eazo. Into camin\u00e2, con sta band\u00eaa f\u00e2van di b\u00e8lli z\u00eaughi: a f\u00e2van no s\u00f4lo sventol\u00e2, ma se-a f\u00e2van gj\u00e2 in g\u00eeo a-o c\u00f2llo e a-o c\u00f2rpo e f\u00ecnn-a tram\u00eazo a-e g\u00e0nbe; qu\u00ecndi a ti\u00e2van sci\u00f9 pe l'\u00e2ia e into c\u00e0zze a pigi\u00e2van pe qu\u00e9lla \u00e7\u00ecmma de l'\u00e0sta ch'a l'\u00eaa inciongi\u00e2.\nL'Ab\u00f2u into cam\u00ecn o l'\u00eaa scort\u00f2u da 25 granat\u00ea con baion\u00e9tta in c\u00e0nna e atrav\u00e8rso a P\u00f2rta Rom\u00e2na e a P\u00f2rta de l'\u00c8rco ghe vegn\u00eeva f\u00e6to i \u00f6no\u00ee milit\u00e2ri. O cort\u00e9zzo ariv\u00f2u ch'o l'\u00eaa a P\u00e2xo o l'\u00eaa salu\u00f2u da-e go\u00e0rdie in \u00e0rmi. L'Ab\u00f2u, lasci\u00f2u o \u00abConf\u00eaugo\u00bb into cort\u00ee, o se prezent\u00e2va a-o D\u00fbxe e con f\u00e2 conp\u00eeo o d\u00eeva e par\u00f2lle da \u00e7eim\u00f2nia: \u00abB\u00e9n trov\u00f2u Mes\u00ea ro D\u00fbxe\u00bb. Al\u00f4a o D\u00fbxe o rispond\u00e9iva: \u00abB\u00e9n vegn\u00fbo Mes\u00ea l'Ab\u00f2u\u00bb. L'Ab\u00f2u, m\u00e9ntre o l'\u00f2fr\u00eeva a-o D\u00fbxe 'n m\u00e0sso de fi\u00f4ri, o ghe aogur\u00e2va e B\u00f3nn-e F\u00e8ste e o ghe rifer\u00eeva in sc\u00ea condi\u00e7io\u00ecn da seu val\u00e0dda. O D\u00fbxe o ringra\u00e7i\u00e2va e o ghe d\u00e2va 'n big\u00e9tto do B\u00e0nco de S\u00e0n Z\u00f2rzo da 100 l\u00eee (che al\u00f4a \u00eaan din\u00e6) e dopo qu\u00e9sto o cort\u00e9zzo o se desf\u00e2va. De n\u00e9utte o D\u00fbxe e i Col\u00eagi chin\u00e2van a d\u00e2 f\u00eaugo a-o \u00e7\u00e9ppo d'\u00f6f\u00e9uggio (o \u00abConf\u00eaugo\u00bb) e p\u00f6i ghe caci\u00e2van ad\u00f2sso 'n v\u00e2zo de v\u00ecn, s\u00f9cou e confet\u00fbe e cosc\u00ec a \u00e7eim\u00f2nia a fin\u00eeva. Qu\u00e0nde o \u00e7\u00e9ppo o vegn\u00eeva a\u00e7\u00e9izo o l'\u00eaa prez\u00e9nte l'ar\u00e7iv\u00e9scovo asc\u00ec, ch'o parte\u00e7ip\u00e2va p\u00f6i a-a \u00e7\u00e9nn-a \u00f2f\u00e8rta d\u00f2-u D\u00fbxe a P\u00e2xo.\nO p\u00f2polo o pens\u00e2va che o gr\u00f2sso \u00e7\u00e9ppo brux\u00f2u o f\u00eese s\u00e2cro: pe qu\u00e9sto \u00f2gnid\u00f9n o se d\u00e2va da f\u00e2 pe pigi\u00e2sene 'n tis\u00f3n, ch'o vegn\u00eeva p\u00f6i alug\u00f2u a-o seg\u00fbo pens\u00e0ndo ch'o l'\u00e6se di pot\u00eari m\u00e0gichi. O dexid\u00eaio d'av\u00e9i unn-a de qu\u00e9ste br\u00e2xe o l'\u00eaa cosc\u00ec f\u00f2rte che a Rep\u00f9blica a l'\u00e0 dov\u00fbo \u00ease l\u00ea a d\u00e2le a-i \u00e7itad\u00ecn un p\u00f6 p-\u00e9un de m\u00f2ddo che no se f\u00e9san m\u00e2.\nMa o \u00abConf\u00eaugo\u00bb o se fa \u00e0nche a-a giorn\u00e2 d'ancheu.\nDoppo ben 127 anni l'asocia\u00e7ion zen\u00e9ize \u00abA Compagna\u00bb a stabil\u00ecsce de consegn\u00e2 o \u00abConf\u00eaugo\u00bb a-o pr\u00ecmmo \u00e7itad\u00ecn de Z\u00eana. O 24 de dex\u00e9nbre do 1923 'na pi\u00e0nta d'\u00f6f\u00e9uggio ad\u00f3rna de frex\u00e9tti r\u00f3sci e gi\u00e0nchi a v\u00eagne solenem\u00e9nte consegn\u00e2 a-o sc\u00ecndico senat\u00f4 Feder\u00eeco R\u00eccci.\nQu\u00e9sta \u00e7eim\u00f2nia, \u00abcon gr\u00e0nde partecipa\u00e7i\u00f3n do p\u00f2polo\u00bb a l'\u00e9 \u00e0nche a m\u00eagio \u00f6cax\u00f3n pe rinov\u00e2 i rap\u00f2rti che d\u00eavan \u00ease tegn\u00fbi tra l'aministra\u00e7i\u00f3n comun\u00e2le, o sc\u00ecndico e i \u00e7itad\u00ecn. O l'\u00e9 o mom\u00e9nto into qu\u00e6 v\u00eagnan scio\u00e6 t\u00f9tti i \u00abmog\u00f3gni\u00bb in sc\u00ee probl\u00eami da \u00e7it\u00e6 che no s\u00f3n st\u00e6ti ris\u00f2lti e v\u00eagnan d\u00e6ti i areg\u00f2rdi, con l'aog\u00f9rio e a sper\u00e0nsa che o sc\u00ecndico e l'aministra\u00e7i\u00f3n comun\u00e2le ne t\u00eagnan c\u00f3nto.\nL'\u00f9rtima \u00e7eim\u00f2nia pr\u00ecmma da go\u00e6ra a l'\u00e9 st\u00e6ta qu\u00e9lla do dex\u00e9nbre do 1937. \u00abO Conf\u00eaugo\u00bb o sai\u00e2 repigi\u00f2u chinz'\u00e0nni d\u00f2ppo, con 'na v\u00ecxita aogur\u00e2le a-o sc\u00ecndico Vittorio Pertusio. D\u00f2-u 1952, a \u00e7eim\u00f2nia a cont\u00ecnoa de \u00e0nno in \u00e0nno de l\u00f3ngo con l'\u00f2f\u00e8rta de l'\u00f6f\u00e9uggio conplet\u00e2, d\u00f2-u 1974 in av\u00e0nti, da-o \u00abt\u00f3ndo de Nat\u00e2le\u00bb: in t\u00f3ndo de cer\u00e0mica decor\u00f2u a m\u00e0n seg\u00f3ndo a tradi\u00e7i\u00f3n art\u00ecstica l\u00ecgure. D\u00f2-u 1998 o s\u00e0bbo pr\u00ecmma do gi\u00f3rno de Nat\u00e2le a \u00e7eim\u00f2nia a v\u00e9n f\u00e6ta in P\u00e2xo d\u00f4ve se br\u00fbxa asc\u00ec 'n scimb\u00f2lico \u00e7\u00e9ppo d'\u00f6f\u00e9uggio.\nE r\u00ecmme do Cav\u00e0llo.\nO Cav\u00e0llo inte s\u00f2 r\u00ecmme o scriv\u00e9iva da Zan\u00ecnn-a:\n\"E ci\u00f9 viva a me p\u00e2 che n'\u00e8 ro f\u0153ugo\"\n\"E ci\u00f9 rossa a me p\u00e2 che ra composta\"\n\"E ci\u00f9 bella a me p\u00e2 che ro conf\u0153ugo\"."}
{"id": "10091", "revid": "119605", "url": "https://lij.wikipedia.org/wiki?curid=10091", "title": "Z\u00eana", "text": ""}
{"id": "10092", "revid": "3941", "url": "https://lij.wikipedia.org/wiki?curid=10092", "title": "Sorfo", "text": ""}
{"id": "10099", "revid": "3941", "url": "https://lij.wikipedia.org/wiki?curid=10099", "title": "Oca", "text": ""}
{"id": "10100", "revid": "3941", "url": "https://lij.wikipedia.org/wiki?curid=10100", "title": "Oberto Foggetta", "text": ""}
{"id": "10101", "revid": "3941", "url": "https://lij.wikipedia.org/wiki?curid=10101", "title": "Oboe", "text": ""}
{"id": "10117", "revid": "8138", "url": "https://lij.wikipedia.org/wiki?curid=10117", "title": "Ariop\u00f2rto de Sao Vang", "text": "Ariop\u00f2rto de Sao Vang: o l'\u00e8 l'ariop\u00f2rto de Thanh Hoa, e ancheu o gh'a o nomme de Ariop\u00f2rto Tho Xuan. O s'atreuva into Vietnam."}
{"id": "10125", "revid": "3941", "url": "https://lij.wikipedia.org/wiki?curid=10125", "title": "Samoa Americann-e", "text": ""}
{"id": "10126", "revid": "3941", "url": "https://lij.wikipedia.org/wiki?curid=10126", "title": "Isoe Vergine Americann-e", "text": ""}
{"id": "10127", "revid": "10132", "url": "https://lij.wikipedia.org/wiki?curid=10127", "title": "Carolinn-a do Nord", "text": "A Carolinn-a do N\u00f2rd (\"State of North Carolina\", in ingleise) a l'ea a ci\u00f9 antiga colonia ingleise in America e unn-a de trezze colonie che se son rebell\u00e6 a a domina\u00e7ion ingleise e han in\u00e7o\u00f6 a Rivolu\u00e7ion Americann-a, ch'a l'ha porto\u00f6 a a deciara\u00e7ion d'indipenden\u00e7a do 1776.\nDescri\u00e7ion e st\u00f2ia.\nA Carolinn-a do N\u00f2rd o l'\u00e8 st\u00e6to un di stati a separase da l'union e a fond\u00e2 i Stati Confeder\u00e6 d'America, a l'\u00e8 st\u00e6ta riammessa inte l'union doppo a gu\u00e6ra \u00e7iv\u00ee. A s\u00f6 capit\u00e2 a l'\u00e8 Raleigh."}
{"id": "10128", "revid": "12052", "url": "https://lij.wikipedia.org/wiki?curid=10128", "title": "Trezze colonie", "text": "E trezze col\u00f2nie ean col\u00f2nie britanneghe de l'America do N\u00f2rd fond\u00e6 tra o 1607 (Virginnia) e o 1732 (Georgia). E trezze col\u00f2nie han formo\u00f6 un congresso, se son rebell\u00e6 contro o Regno Un\u00efo in to 1775 e han proclamo\u00f6 l'indipenden\u00e7a di Stati Un\u00efi d'America o 4 luggio 1776."}
{"id": "10131", "revid": "3941", "url": "https://lij.wikipedia.org/wiki?curid=10131", "title": "Combia Britannega", "text": ""}
{"id": "10132", "revid": "3941", "url": "https://lij.wikipedia.org/wiki?curid=10132", "title": "Noeuvo Jersey", "text": ""}
{"id": "10134", "revid": "1144", "url": "https://lij.wikipedia.org/wiki?curid=10134", "title": "Neuvo York (stato)", "text": ""}
{"id": "10135", "revid": "3941", "url": "https://lij.wikipedia.org/wiki?curid=10135", "title": "Noeuvo Mescico", "text": ""}
{"id": "10136", "revid": "3941", "url": "https://lij.wikipedia.org/wiki?curid=10136", "title": "Virginn-ia O\u00e7\u00e7ident\u00e2", "text": ""}
{"id": "10137", "revid": "3941", "url": "https://lij.wikipedia.org/wiki?curid=10137", "title": "T\u00e6rit\u00f6i do N\u00f2rd-Ovest", "text": ""}
{"id": "10138", "revid": "3941", "url": "https://lij.wikipedia.org/wiki?curid=10138", "title": "Mississippi", "text": ""}
{"id": "10139", "revid": "1144", "url": "https://lij.wikipedia.org/wiki?curid=10139", "title": "Nuevo Hampshire", "text": ""}
{"id": "10140", "revid": "3941", "url": "https://lij.wikipedia.org/wiki?curid=10140", "title": "Virginn-ia", "text": ""}
{"id": "10141", "revid": "3941", "url": "https://lij.wikipedia.org/wiki?curid=10141", "title": "Pennsylvann-ia", "text": ""}
{"id": "10142", "revid": "3941", "url": "https://lij.wikipedia.org/wiki?curid=10142", "title": "Carolina do Sud", "text": ""}
{"id": "10147", "revid": "1144", "url": "https://lij.wikipedia.org/wiki?curid=10147", "title": "Noeuva York", "text": ""}
{"id": "10148", "revid": "1144", "url": "https://lij.wikipedia.org/wiki?curid=10148", "title": "Stato de Niorche", "text": ""}
{"id": "10149", "revid": "1144", "url": "https://lij.wikipedia.org/wiki?curid=10149", "title": "Neuva York (\u00e7itt\u00e6)", "text": ""}
{"id": "10150", "revid": "3941", "url": "https://lij.wikipedia.org/wiki?curid=10150", "title": "Rumma", "text": ""}
{"id": "10151", "revid": "3941", "url": "https://lij.wikipedia.org/wiki?curid=10151", "title": "Rigg-a", "text": ""}
{"id": "10152", "revid": "12052", "url": "https://lij.wikipedia.org/wiki?curid=10152", "title": "Lett\u00f2nia", "text": ""}
{"id": "10153", "revid": "12052", "url": "https://lij.wikipedia.org/wiki?curid=10153", "title": "Lituania", "text": ""}
{"id": "10154", "revid": "3941", "url": "https://lij.wikipedia.org/wiki?curid=10154", "title": "Moldavv-ia", "text": ""}
{"id": "10155", "revid": "3941", "url": "https://lij.wikipedia.org/wiki?curid=10155", "title": "T\u00e6rit\u00f6i d'oltrem\u00e2 Norvegeisi", "text": ""}
{"id": "10165", "revid": "3941", "url": "https://lij.wikipedia.org/wiki?curid=10165", "title": "Lengue khois\u00e6n", "text": ""}
{"id": "10166", "revid": "3941", "url": "https://lij.wikipedia.org/wiki?curid=10166", "title": "Trenette a\u00f4 pesto", "text": ""}
{"id": "10167", "revid": "3941", "url": "https://lij.wikipedia.org/wiki?curid=10167", "title": "Inzegne\u00eca (universcit\u00e6)", "text": ""}
{"id": "10168", "revid": "242", "url": "https://lij.wikipedia.org/wiki?curid=10168", "title": "C\u00e0po Verde", "text": ""}
{"id": "10169", "revid": "12052", "url": "https://lij.wikipedia.org/wiki?curid=10169", "title": "Classifica\u00e7ion de lengue", "text": ""}
{"id": "10170", "revid": "3941", "url": "https://lij.wikipedia.org/wiki?curid=10170", "title": "Popolo arabb-o", "text": ""}
{"id": "10173", "revid": "12052", "url": "https://lij.wikipedia.org/wiki?curid=10173", "title": "Opera\u00e7ion Uran", "text": "Opera\u00e7ion Uran (in russo \"\u041e\u043f\u0435\u0440\u0430\u0446\u0438\u044f \u0423\u0440\u0430\u043d\" \u2013 \"Operacija Uran\") o l'ea o nomme in codi\u00e7e assegnao da-i sovietici a-a grande offensciva de a\u00e7erciamento sferr\u00e2 da l'Arm\u00e2 Rossa pe intrappol\u00e2 e for\u00e7e da Wehrmacht impegn\u00e6 inta region de Stalingraddo, durante a segonda gu\u00e6ra mondi\u00e2. O doggio a\u00e7erciamento, conseguio da l'Arm\u00e2 Rossa co-ina gigantesca man\u0153uvra a tenaggia, o \u00e7omen\u00e7\u00f2 o 19 novembre 1942 e i doi attacchi se conzonsan a sud de Kala\u010d quattro giorni doppo. Questa riuscia e rapida offensciva a l'ebbe una fun\u00e7ion de\u00e7ixiva into complesso de opera\u00e7ioin milit\u00e6 che piggian o nomme de battaggia de Stalingraddo, segnando asc\u00ec una svolta strategica irreverscibile a fav\u00f4 de l'Union Sovietica de l'intrega gu\u00e6ra insce o fronte orient\u00e2.\nA prepara\u00e7ion e a strategia.\nScitua\u00e7ion strategica insce o fronte orient\u00e2 inte l'aotunno 1942.\nA scitua\u00e7ion strategica glob\u00e2 into sett\u00f4 meridion\u00e2 do fronte orient\u00e2 a-a meit\u00e6 de novembre 1942 a vedeiva i do\u00ee raggruppamenti prin\u00e7ip\u00e6 tedeschi, o Gruppo d'arm\u00e6 B a-o comando do gener\u00e2 Maximilian von Weichs e o Gruppo d'arm\u00e6 A, dipendente direttamente da l'OKH (\"Oberkommando des Heeres\" \u2013 ato comando de l'esercito) e quindi da Hitler, doppo a destitu\u00e7ion in settembre do feldmaresciallo Wilhelm List, da molte settemann-e praticamente fermi e estenu\u00e6 da di continui combattimenti segge inta region caocaxica, dove l'ean in corso di dui scontri inte l'area de Tuapse e insce o sciumme Terek, segge soviatutto inta region de Stalingraddo dove a 6\u00aa Arm\u00e2 do gener\u00e2 Friedrich Paulus a l'ea apr\u0153uvo a dissanguase inutilmente. \nI scianchi do raggruppamento de Stalingraddo, schier\u00e6 longo o corso do Don a nord e inta region di laghi s\u00e6 a sud da \u00e7itt\u00e6, rappresentavan de aree de poten\u00e7i\u00e2 pericolo in vista da stagion invern\u00e2, in primmo l\u0153ugo pe a debole\u00e7\u00e7a di arm\u00e6 italiann-e, rumenn-e e ungaize schier\u00e6 insce queste poxi\u00e7ioin e poi pe a presen\u00e7a de profonde teste de ponte sovietiche a sud do sciumme da-o qu\u00e6 o nemigo o l'avieiva posciuo teoricamente contrattacc\u00e2. Inf\u00e6ti into meize de agosto into corso da coscidita prima battaggia difensciva do Don (20-28 agosto 1942) e for\u00e7e italiann-e aveivan dovuo cede tanto terren a sud do Don a Serafimovi\u010d e Verchnij Mamon, mentre di atre teste de ponte ean st\u00e6te conquist\u00e6 da-i sovietici a Kletskaja e a Kremenskaja. Doppo e difficort\u00e6 di combattimenti d'agosto, o Corpo de spedi\u00e7ion italian o l'ea st\u00e6to in parte spostao ciu a nord into sett\u00f4 do medio e ato Don, lasciando a-a fin de settembre a difeisa da pericolosa area de Serafimovi\u010d e Kletskaja a-e divixoin da 3\u00aa Arm\u00e2 rumenn-a, appenn-a arriv\u00e6.\nEffettivamente, da settembre o Stavka (Ato comando sovietico) o l'ea apr\u0153uvo a studi\u00e2 e a organizz\u00e2 un vasto progetto de controffensciva glob\u00e2 into sett\u00f4 meridion\u00e2 pe rovesci\u00e2 a scitua\u00e7ion complesciva e provoc\u00e2 una svolta decixiva into conflitto.\nI cen de l'Arm\u00e2 Rossa.\nIn realt\u00e6 o Stalin za durante a burrascosa conferen\u00e7a de Mosca co-o Winston Churchill do 12-17 agosto 1942 o comunic\u00f2 a-o Primmo Ministro britannego a so inten\u00e7ion de sfer\u00e2 una grande offensciva invern\u00e2, e o mostr\u00f2 fiduccia e determina\u00e7ion nonostante a scitua\u00e7ion apparentemente despi\u00e2 a Stalingraddo; in questa fase tuttavia p\u00e2 che a pianifica\u00e7ion do Stavka a se limitesse a ipotizz\u00e2 e organizz\u00e2 di limit\u00e6 contrattacchi tattici insce i scianchi do raggruppamento tedesco do gener\u00e2 Paulus (coscidito \"kontrudar\" \u2013 contrattacco con obiettivi locali) e, a-o manco stando a-i reisoconti aotobiografici di prin\u00e7ip\u00e6 protagonisti, fu solo durante a riunion a-o Cremlin do 12-13 settembre che preize forma o grande progetto de offensciva glob\u00e2 con obiettivi strategici. \nIn questa circostan\u00e7a o gener\u00e2 Georgij \u017dukov, vi\u00e7e comandante in cappo de l'Arm\u00e2 Rossa, e o gener\u00e2 Aleksandr Vasilevskij, cappo de St\u00e6to Maggi\u00f4 gener\u00e2, illustron a Stalin i modesti result\u00e6 di attacchi sferr\u00e6 inte settemann-e precedenti contro o scianco scinistro da 6\u00aa Arm\u00e2 tedesca che, sci ben ch'o l'avesse intralciao o nemigo, ean termin\u00e6 con de pesanti perdie de ommi e mezi cora\u00e7\u00e7\u00e6, e proposan \"una n\u0153uva solu\u00e7ion\" pe resciorve a scitua\u00e7ion into sett\u00f4 meridion\u00e2 do fronte orient\u00e2. I do\u00ee gener\u00e6 presenton quindi a mattin do 13 settembre, doppo una noeutte pass\u00e2 insemme a-i so collaborato\u00ee a analizz\u00e2 e mappe e e for\u00e7e de riserva disponibili, o primmo schema gener\u00e2 de offensciva strategica contemporanea insce-i doi scianchi do fronte de l'Asse into sett\u00f4 do Don e do Volga (coscidita \"kontrnastuplenie\" \u2013 controffensciva strategica co-o coinvolgimento de trei Fronti de l'Arm\u00e2 Rossa), a-o scopo de sbarali\u00e2 e difeize nemighe e \u00f3tegn\u00ee un a\u00e7erciamento gener\u00e2 do raggruppamento tedesco con\u00e7entrao a Stalingraddo. \nDoppo che e for\u00e7e tedesche prin\u00e7ip\u00e6 do Gruppo d'arm\u00e6 B se con\u00e7entron a Stalingraddo, i gener\u00e6 \u017dukov e Vasilevskij e i so collaborato\u00ee do Stato maggi\u00f4 gener\u00e2 (prin\u00e7ipalmente i gener\u00e6 \u0160temenko, Ivanov e Bokov) adotton o cian da man\u0153uvra d'a\u00e7erciamento a grande distan\u00e7a da-o fronte combattente de Stalingraddo e co-a necescit\u00e6 de un diffi\u00e7ile attraversamento de sorpreisa do Don, pe tr\u00e6 raxoin prin\u00e7ip\u00e6: 1) attacc\u00e2 i fronti ciu deboli difeixi da-e truppe rumenn-e m\u00e2 equipaggi\u00e6; 2) \u00f3tegn\u00ee l'a\u00e7erciamento de una massa ben maggi\u00f4 de for\u00e7e de l'Asse e quindi razonze un risultao decixivo pe i equilibbri futui da gu\u00e6ra; 3) rende difficortoso un rapido intervento de unit\u00e6 meccanizz\u00e6 da 6\u00aa Arm\u00e2, arest\u00e6 ancon inganci\u00e6 a est do Don inti dintorni da \u00e7itt\u00e6 de Stalingraddo e quindi ben lontann-e da-i previsti asci prin\u00e7ip\u00e6 de movimento de colonne cora\u00e7\u00e7\u00e6 sovietiche. \nStalin, ass\u00e6 scettico doppo tante deluxoin insce-e capa\u00e7it\u00e6 do s\u0153u eser\u00e7ito de organizz\u00e2 e esegu\u00ee un cian cosc\u00ec complesso e ambi\u00e7ioso, o dette o s\u0153u consenso con riluttan\u00e7a, rimanendo anscioso e dubbioso fin a l'urtimo e, pu mettendo a dispoxi\u00e7ion e risorse necessaie e agindo co-a so notta energia pe riorganizz\u00e2 e poten\u00e7i\u00e2 e for\u00e7e pe l'imminente offensciva, o l'organizz\u00f2 de n\u0153uve reunioin de pianifica\u00e7ion e o l'invi\u00f2 in miscion de controllo e coordinamento insci-i fronti coinvolti i gener\u00e6 \u017dukov, Vasilevskij e Voronov pe controll\u00e2 con cua i preparativi e sorveggi\u00e2 a corretta esecu\u00e7ion di ordini. \nDurante i meixi de settembre e ottobre i gener\u00e6 \u017dukov e Vasilevskij, insemme a nomioxi collaborato\u00ee, andon ciu votte a-i quart\u00ea gener\u00e6 do Fronte de Stalingraddo (sempre a-o comando do gener\u00e2 Andrej Er\u00ebmenko) e do Fronte do Don (passao a-o comando do gener\u00e2 Konstantin Rokossovskij), mentre fu organizzao (a part\u00ee da-o 22 ottobre) un n\u0153uvo fronte, o Fronte Sud-Ovest, incaregao de sferr\u00e2 l'attacco decixivo a part\u00ee da-e teste de ponte insce o Don e affidao a-o comando do zoveno e energico gener\u00e2 Nikolaj Vatutin. Durante questa longa fase preparatoia o cian \"Uran\" (nomme in codice da controffensciva) o fu ulteriormente ampliao e pianificao into dettaggio. Importanti contribui a-a pianifica\u00e7ion operativa dessan o gener\u00e2 Er\u00ebmenko, ch'o l'aiva za aotonomamente prospettao un scimile progetto offenscivo e ch'o l'eviden\u00e7i\u00f2 co-i ati comandi a necescit\u00e6 de sferr\u00e2 un attacco con\u00e7entrao e potente pe sfond\u00e2 completamente o fronte nemigo e avan\u00e7\u00e2 subito in profondit\u00e6 co-e colonne cora\u00e7\u00e7\u00e6, e anche o gener\u00e2 Vatutin (ex-collaborat\u00f4 e ommo de fiduccia de Vasilevskij).\nA strategia di gener\u00e6 \u017dukov e Vasilevskij, condivisa a-a fin anche da-o Stalin che tuttavia o l'arest\u00f2 sempre ben preoccupao pe a scitua\u00e7ion a l'interno da \u00e7itt\u00e6 de Stalingraddo che into meize de ottobre o paiva insce o punto de cazze in man tedesca, a prevedeiva de ridue a-o minimo i deboli contrattacchi sferr\u00e6 a part\u00ee da-i primmi giorni de settembre, insci scianchi do grande saliente da 6\u00aa Arm\u00e2, ch' ean tutti completamente fall\u00ee anche se aveivan attiao parte de for\u00e7e tedesche e disturbao benben o gener\u00e2 Paulus e o comando tedesco. L'ea necessaio invece con\u00e7entrase insce l'organizza\u00e7ion metodica e scistematica de gren for\u00e7e offenscive da impieg\u00e2 in massa in-sc\u00ee deboli scianchi do raggruppamento tedesco de Stalingraddo difeixi daprin\u00e7ippio da-e truppe italiann-e, che s'ean dimostr\u00e6 particolarmente senscibile a-i violenti attacchi de for\u00e7e sovietiche in agosto, e da ottobre affid\u00e6 a-e truppe rumenn-e. \nA questo scopo o comandante da 62\u00aa Arm\u00e2, gener\u00e2 \u010cujkov succeduo a Aleksandr Lopatin o 12 settembre, e i so ommi avieivan dovuo continu\u00e2 a battise tenaxemente in difeisa pe agganci\u00e2 e logor\u00e2 i tedeschi co-o minimo de rinfor\u00e7i e rifornimenti pe evit\u00e2 de ese sconfiti e recacci\u00e6 into Volga e pe guaagn\u00e2 o tempo necessaio a organizz\u00e2 a controffensciva strategica sovietica. In pratica a 62\u00aa Arm\u00e2 a l'avieiva dovuo combatte pe port\u00e2 a l'esaorimento a 6\u00aa Arm\u00e2 tedesca, mentre e truppe sovietiche fresche saieivan st\u00e6te d\u0153uvi\u00e6 pe costitu\u00ee e riserve necessaie pe a gigantesca opera\u00e7ion l'obiettivo da qu\u00e6, da consegu\u00ee co-ina serie de offenscive \"planetaie\" (con di nommi in codexe astronomichi: \"Uran\", \"Saturno\", \"Marte\", \"Giove\") o l'ea foscia a distru\u00e7ion do fronte de l'Asse segge a sud (Stalingraddo-Caocaso) che inta region \u00e7entr\u00e2 (R\u017eev-Vjazma).\nIn effetti p\u00e2 che durante una n\u0153uva reunion do Stavka ch'a se tegn\u00ec da-o 26 a-o 27 settembre co-o Stalin, Vasilevskij e \u017dukov non solo a fu definitivamente approv\u00e2 l'opera\u00e7ion Uran into sett\u00f4 Don-Volga, da qu\u00e6 fu previsto o prin\u00e7ippio in te'n primmo tempo za pe-o 20 ottobre, ma asc\u00ec una n\u0153uva grande offensciva into sett\u00f4 de R\u017eev (coscidita \"opera\u00e7ion Marte\") con l'obiettivo in parte de atti\u00e2 l'atten\u00e7ion de riserve tedesche lontan da-a region meridion\u00e2 do fronte ma in parte asc\u00ec de \u00f3tegn\u00ee un successo decixivo inta region a ovest de Mosca. A n\u0153uva opera\u00e7ion (a-a qu\u00e6 fun assegn\u00e6 de for\u00e7e molto ingenti) a fu affid\u00e2 da-o Stalin a-a supervixon do gener\u00e2 \u017dukov, che tuttavia o mant\u00e8gne asc\u00ec o controllo, insemme a-o gener\u00e2 Vasilevskij, da pianifica\u00e7ion e de l'organizza\u00e7ion de l'opera\u00e7ion Uran. \nDurante e conferen\u00e7e de settembre do Stavka fun asc\u00ec discusse di ulterio\u00ee gren offenscive pe sfrutt\u00e2 i previsti succesci, e quindi se ipotizzon un cian \"Saturno\" pe complet\u00e2 a desf\u00e6ta tedesca into sett\u00f4 meridion\u00e2 (ch'o saieiva st\u00e6to poi definio into dettaggio tra Stalin e Vasilevskij o 27 novembre) e foscia anche un cian \"Giove\" pe ampli\u00e2 l'attacco insce o fronte de R\u017eev. L'opera\u00e7ion \"Marte\" a fu daprimma stabilia pe o 12 ottobre mentre \"Uran\" a l'avieiva dovuo comen\u00e7\u00e2 o 20 do m\u00e6ximo meise, ma e gren difficort\u00e6 e i ritardi inta costitu\u00e7ion de for\u00e7e offenscive previste fe\u00e7\u00e7an succescivamente slitt\u00e2 e d\u00e6te de doe offenscive.\nPreparativi pe l'offensciva.\nI preparativi pe a controffensciva into sett\u00f4 de Stalingraddo (opera\u00e7ion Uran), che pe e so implica\u00e7ioin strategiche e anche politico-propagandistiche a l'arest\u00f2 l'opera\u00e7ion ciu importante de l'Arm\u00e2 Rossa tra quelle pianific\u00e6 pe a campagna d'inverno 1942-43, fun complesci e rallent\u00e6 da-i problemi logisteghi, da-e caren\u00e7e organizzative sovietiche e da-a necescit\u00e6 de mascher\u00e2 a-o nemigo e inten\u00e7ioin e i preparativi in corso. Div\u00e9gne quindi inevitabile una serie de rinvii da d\u00e6ta de parten\u00e7a. O gener\u00e2 \u017dukov o l'aiva in te'n primmo tempo recesto quarante\u00e7inque giorni de tempo a-o Stalin pe costitu\u00ee e for\u00e7e necessaie a razonze o successo ch'a-a fin diventon doi meixi, da meit\u00e6 settembre a meit\u00e6 novembre, durante i qu\u00e6 e for\u00e7e sovietiche do gener\u00e2 \u010cujkov dovettan sostengn\u00ee i sanguinenti e drammatici combattimenti a l'interno da \u00e7itt\u00e6 de Stalingraddo. \nIn te sta fase da gu\u00e6ra, a produ\u00e7ion bellica sovietica, gra\u00e7ie a-o decixivo apporto de fabbriche de armamenti evacu\u00e6 da-e regioin invase e trasferie a-o seguo inti Urali e in ta Scibeia, a l'ea za superi\u00f4 quantitativamente, e in parte anche qualitativamente, a quella tedesca e a l'ea ben sottovalu\u00e2 da-i servi\u00e7\u00e7i de informa\u00e7ioin de l'OKW (\"Oberkommando der Wehrmacht\" \u2013 ato comando da Wehrmacht). E riserve meccanizz\u00e6 de l'Arm\u00e2 Rossa fun raffor\u00e7\u00e6 e modernizz\u00e6 co-a constitu\u00e7ion de n\u0153uve arm\u00e6 cora\u00e7\u00e7\u00e6 e de nomioxi corpi cari, meccanizz\u00e6 e de cavallaja aotonomi. L'artaggiaja asc\u00ec, da qu\u00e6 fu previsto da-o s\u0153u capa\u00e7e comandante Nikolaj Voronov un impiego masciscio pe meni\u00e7\u00e7\u00e2 e linie avversaie, a fu fortemente poten\u00e7i\u00e2: l'Amministra\u00e7ion Centr\u00e2 de l'Artagiaja de l'Arm\u00e2 Rossa (il GAU) a se incareg\u00f2 de l'afflusso di cannoin (oltre 9.000 in tot\u00e2) e de ciu che 1.000 lan\u00e7arazzi \"Katju\u0161a\" asc\u00ec. O transporto de 'na t\u00e2 quantit\u00e6 de armamenti e de relative muni\u00e7ioin e equipaggiamenti o fu reiso ancon ciu diffi\u00e7ile da-a limitate\u00e7\u00e7a de vie de comunica\u00e7ioin a dispoxi\u00e7ion: solo tr\u00e6 linie ferroviaie prin\u00e7ip\u00e6 ean disponibili pe i trasporti, tutte tr\u00e6 faxenti cappo a-i gren nodi de comunica\u00e7ion de Saratov e Kamy\u0161in; queste linie, coordin\u00e6 da-o gener\u00e2 P.A. Kabanov, no ean gu\u00e6i efficienti e de ciu ean sottoposte a-i costanti attacchi aerei da Luftwaffe. \nNonostante queste gravi difficort\u00e6 o GAU o l'ariesc\u00ec a f\u00e2 afflu\u00ee i armamenti e i rifornimenti necessai e in settembre e ottobre oltre a-i cannoin e a-i lan\u00e7arazzi arriv\u00f2 a-i trei fronti oltre 500.000 fuxin, 80.000 armi aotomatiche, 17.000 mitraliatrixi e e muni\u00e7ioin d'artagiaja da 76, 85 e 122\u00a0mm che reisan poscibile a constante crescita do coscidito \"boekomplektij\" (o quantitativo giornal\u00ea de proiettili aotorizzao pe ogni cannon). Contemporaneamente continoava l'arrivo di reparti organici assegn\u00e6 de rinfor\u00e7o a-i trei fronti into sett\u00f4 de Stalingraddo: a-a fin o Fronte Sud-Ovest (attivao da-o 22 ottobre) o ri\u00e7evette \u00e7inque divixoin fuxil\u00ea, trei corpi cari e de cavallaja meccanizz\u00e2, una bregadda cari, trezze reggimenti de artagiaja e sei reggimenti de lan\u00e7arazzi; o Fronte do Don tr\u00e6 divixoin fuxil\u00ea; o Fronte de Stalingraddo doe divixoin e tr\u00e6 bregadde fuxil\u00ea, trei corpi meccanizz\u00e6, tr\u00e6 bregadde cari e doi reggimenti de artagiaja. \nMolto diffi\u00e7ile infin result\u00f2 l'attraversamento, da parte de queste for\u00e7e mascisce, do Volga e do Don pe razonze e so poxi\u00e7ioin de schieramento primma de l'attacco; insce o Fronte de Stalingraddo do gener\u00e2 Er\u00ebmenko, i geni\u00ea sovietici organizzon una serie de \"zone d'attraversamento\" insce o Volga insce di ponti de barche che permissan o passaggio di sordatti e de l'equipaggiamento leggeo, mentre i mezzi cora\u00e7\u00e7\u00e6 passon o sciumme insce de ciatte e battelli, prevalentemente de n\u0153utte fin a-o 15 novembre. Con questi metodi tra o 1\u00b0 e o 20 novembre attraverson o sciumme 160.000 ommi, 10.000 cavalli, 430 cari arm\u00e6, 6.000 canoin e mort\u00e6, 14.000 veicoli, mentre insce o Don l'Arm\u00e2 Rossa a l'organizz\u00f2 vinti ponti mobili e vintun traghetti pe trasport\u00e2 oltre o sciumme inte teste de ponte ommi e mezzi assegn\u00e6 de rinfor\u00e7o a-o Fronte Sud-Ovest e a-o Fronte do Don. \nInfin e for\u00e7e aeree asc\u00ec fun ben rinfor\u00e7\u00e6 sotto a guidda di gener\u00e6 A.A. Novikov e G.A. Voro\u017eejkin, n\u0153uvi comandanti de l'avia\u00e7ion sovietica; a 17\u00aa e a 2\u00aa Arm\u00e2 aerea fun assegn\u00e6 a-o gener\u00e2 Vatutin, a 16\u00aa Arm\u00e2 aerea a-o gener\u00e2 Rokossovskij, mentre a fu ben raffor\u00e7\u00e2 anche l'8\u00aa Arm\u00e2 aerea dipendente da-o gener\u00e2 Er\u00ebmenko; equipaggi\u00e6 con oltre 1.100 aerei, tra i qu\u00e6 di n\u0153uvi caccia e di aerei d'attacco a-o s\u0153u, pe a primma votta e for\u00e7e aeree sovietiche zugon un rollo veramente effica\u00e7e inti opera\u00e7ioin.\nErro\u00ee do Hitler e do comando tedesco.\nHitler, l'OKW e anche l'OKH decidettan inte l'aotunno 1942, nonostante l'evolu\u00e7ion strategica glob\u00e2 into complesso sfavoreive a-o Terzo Reich, de mantegn\u00ee e poxi\u00e7ioin razonte insce o fronte orient\u00e2 e rest\u00e2 abbarbic\u00e6 tenacemente a Stalingraddo sen\u00e7a predisponn-e una reti\u00e2 primma de l'inverno insce de poxi\u00e7ioin ciu arretr\u00e6 e difendibili. T\u00e2 rischiosa decixon a no deriv\u00f2 soltanto (comme ha ripetuo pe anni a storiografia occident\u00e2 fond\u00e2 insce-e reticenti verscioin di gener\u00e6 tedeschi sconfiti) da l'ostina\u00e7ion hitleriann-a, support\u00e2 da-i so fedeliscimi (G\u00f6ring, Keitel, Jodl), lig\u00e2 prevalentemente a de instan\u00e7e politiche, ma anche da de conscidera\u00e7ioin geostrategiche, milit\u00e6 e de politica da gu\u00e6ra condivise in parte da qu\u00e6xi tutti i membri de l'Ato comando tedesco. \nIn dettaggio, i elementi che spinsan o Comando supremo tedesco a mantegn\u00ee e poxi\u00e7ioin faticosamente razonte dentro e attorno a Stalingraddo durante l'inverno fun:\nIn effetti pe de settemann-e durante i meixi de settembre e ottobre i gener\u00e6 Zeitzler e Gehlen mant\u00e9gnan un noteive ottimismo insce a scitua\u00e7ion gener\u00e2 e conscideron con scetticismo e poscibilit\u00e6 de una grande controffensciva sovietica; in particol\u00e2 Gehlen o l'allert\u00f2 i comandi solo insce di poscibili attacchi de alleggeimento insce o fronte de R\u017eev o eventualmente into sett\u00f4 do medio Don difeiso da l'8\u00aa Arm\u00e2 italiann-a. Anche Hitler, temendo un attacco sovietico in dire\u00e7ion de Rostov, segondo o schema za adottao da l'Arm\u00e2 Rossa into 1920 pe sconfizze o gener\u00e2 de l'Arm\u00e2 Gianca Denikin, e avendo scarsa fiduccia insce-e capa\u00e7it\u00e6 de rescisten\u00e7a de truppe italiann-e, o l'aiva prestao particol\u00e2 atten\u00e7ion fin da agosto a questo sett\u00f4 ch'o fu quindi opportunamente rinfor\u00e7ao. V\u00e9gnan invi\u00e6 a sostegno de divixoin italiann-e tr\u00e6 divixoin de infantaja tedesche (62\u00aa, 294\u00aa e 298\u00aa), inserie inte linie segondo o concetto tattico do F\u00fchrer de coscidite \"stecche de balenn-a\", varri reparti anticaro e soviatutto a 22. Panzer-Division (22\u00aa divixon cora\u00e7\u00e7aa). \nSolo a settemann-a primma do commen\u00e7o de l'opera\u00e7ion Uran, o gener\u00e2 Gehlen, davanti a-i crescenti con\u00e7entramenti nemixi into sett\u00f4 rumen do Don, o lan\u00e7\u00f2 finarmente l'allarme insce o fronte de Stalingraddo, spinzendo Hitler e o comando tedesco a trasfer\u00ee d'urgen\u00e7a der\u00ea a-o fronte da 3\u00aa Arm\u00e2 romenn-a una parte de for\u00e7e tedesche assegn\u00e6 a l'8\u00aa Arm\u00e2 italiann-a, e in particol\u00e2 a 22. Panzer-Division (a part\u00ee da-o 10 de novembre). Paradossalmente, p\u00e2 che proprio Hitler o l'agge avvertio maggiormente a pericoloxit\u00e6 da scitua\u00e7ion, comme confermao da-i so ripetui ordini diram\u00e6 a-e truppe (a part\u00ee da-a Direttiva gener\u00e2 n. 1 do 14 ottobre 1942) in vista de 'na dua battaggia difensciva invern\u00e2 da condue con tena\u00e7ia e disciprinn-a insce-e poxi\u00e7ioin razonte. Doppo e esperien\u00e7e de l'inverno 1941-42, Hitler o consciderava suicida una battaggia difensciva invern\u00e2 conduta in reti\u00e2 a-o scoverto; conscidera\u00e7ioin in parte conferm\u00e6 da l'andamento di opera\u00e7ioin e da-a disastrosa reti\u00e2 invern\u00e2 de l'ARMIR. \nInoltre o F\u00fchrer fin da-o 3 novembre o l'aiva disposto o trasferimento da 6. Panzer-Division da-a Fran\u00e7a verso o fronte orient\u00e2, mentre ea in studio l'invio anche da 11. e da 17. Panzer-Division da-o Gruppo d'arm\u00e6 \u00c7entro a-o Gruppo d'arm\u00e6 B. E dedu\u00e7ioin fin\u00e6 do gener\u00e2 Gehlen fun tardive, e anche e dispoxi\u00e7ioin de Hitler non zonsan pe tempo: o 19 novembre solo a 22. Panzer-Division (con pochi mezzi e ciutosto disorganizzaa) a l'ea insce o posto der\u00ea a-o fronte rumen inquadr\u00e2 into XXXXVIII Panzerkorps (48\u00ba corpo cora\u00e7\u00e7ao \u2013 forma\u00e7ion inta qu\u00e6 o F\u00fchrer o l'aiva pinn-a fiduccia ma in realt\u00e6 ciutosto debole e co-un scarso numero de cari arm\u00e6), mentre e divixoin cora\u00e7\u00e7\u00e6 de riserva de qu\u00e6 l'ea st\u00e6to previsto l'arrivo ean ancon ben lontann-e da-o fronte mena\u00e7\u00e7ao.\nL'offensciva sovietica.\nE for\u00e7e sovietiche e a pianifica\u00e7ion fin\u00e2.\nIn sintexi o cian de l'Ato comando sovietico o prevedeiva de attacc\u00e2 i do\u00ee l\u00e6ti do saliente de Stalingraddo, determinao da-o profondo incuni\u00e2se da 6\u00aa Arm\u00e2 into fronte meridion\u00e2 sovietico, e a\u00e7erci\u00e2 o ciu rapidamente poscibile tutte e for\u00e7e de l'Asse schier\u00e6 into sett\u00f4. A rescisten\u00e7a sovietica a Stalingraddo, a parte i aspetti propagandisteghi lig\u00e6 a-o nomme da \u00e7itt\u00e6, a l'ebbe, quindi, doe importanti conseguen\u00e7e. In primmo l\u0153ugo, a l'imped\u00ec a-a Wehrmacht de attest\u00e2se s\u00e4damente insce o Volga, interrompendo i collegamenti sovietici co-i campi petrolifei caocaxici. In segondo l\u0153ugo, a desse a-o Stavka o tempo necessaio a port\u00e2 in linia de for\u00e7e adegu\u00e6 a-a grande man\u0153uvra programmaa. \nPer razonze i ambi\u00e7ioxi risult\u00e6 previsti o Stavka o poten\u00e7i\u00f2 e for\u00e7e meccanizz\u00e6 destin\u00e6 a un rollo decixivo inte l'opera\u00e7ion. I corpi cari e meccanizz\u00e6 fun f\u00e6ti afflu\u00ee da-e riserve strategiche inte retrovie, comme o 1\u00ba e o 26\u00ba Corpo cari (assegn\u00e6 a-o gener\u00e2 Vatutin), op\u00f9 fun freneticamente ricostitu\u00ee doppo e catastrofiche perdie estive, comme o potente 4\u00ba Corpo mecanizao, sorto da-a trasforma\u00e7ion e ricostitu\u00e7ion do 28\u00ba Corpo cari destruto de luggio e assegnao a-o gener\u00e2 Er\u00ebmenko. Queste forma\u00e7ioin mobili fun equipaggi\u00e6 co-i moderni cari arm\u00e6 T-34 e riorganizz\u00e6 pe condue de avan\u00e7\u00e6 veloxi in profondit\u00e6, sen\u00e7a attard\u00e2se in te di scontri par\u00e7i\u00e6 e sen\u00e7a \u00e7erc\u00e2 de careg\u00e2 a-o scoverto contro i canoin anticaro tedeschi. \nSegondo a n\u0153uva importante direttiva do Stalin (appoggi\u00e2 da-i ciu asperti comandanti caristi comme i gener\u00e6 Jakov Fedorenko, Pavel Rotmistrov e Michail Katukov) insce a conduta de opera\u00e7ioin con di mezzi cora\u00e7\u00e7\u00e6 (a n. 325 de l'ottobre 1942), o compito di n\u0153uvi corpi mecaniz\u00e6, organizz\u00e6 comme \"scagioin de sviluppo do successo\" (\"\u0117\u0161elon razvitija uspecha\" \u2013 ERU), o doveiva consciste into sfruttamento in profondit\u00e6, a-a mascima velo\u00e7it\u00e6 e a-a mascima distan\u00e7a, di sfondamenti otegnui con l'infantaja e l'intervento de l'artaggiaja, disgregando e riserve do nemigo, semenando o panico e a confuxon inte retrovie e inti comandi avversai.\nQueste tattiche benben spericol\u00e6 avieivan provocao de forte perdie (e forma\u00e7ioin doveivan oper\u00e2 in profondit\u00e6, anche isolae, into c\u0153u do territoio nemigo, esposte de votte a-i micidi\u00e6 contrattacchi de esperte Panzer-Division tedesche) e grave difficort\u00e6 logistiche (a caosa da caren\u00e7a de aotocari di sovietici), ma into complesso resulton effica\u00e7i e sorpreisan in-sc\u00ea primme i comandi e e truppe tedesche abitu\u00e6 a-e confuse e disordin\u00e6 careghe front\u00e6 a-o scoverto di cora\u00e7\u00e7\u00e6 e de fantaje sovietiche.\nI con\u00e7entramenti prin\u00e7ip\u00e6 pe i attacchi avv\u00e8gnan a circa 200 km a nord-ovest de Stalingraddo e a 100 km a sud da \u00e7itt\u00e6. A nord-ovest o Fronte Sud-Ovest do gener\u00e2 Nikolaj Vatutin o l'avieiva sferrao a so offensciva co-a 5\u00aa Arm\u00e2 cora\u00e7\u00e7\u00e2 da Guardia e a 21\u00aa Arm\u00e2 (mentre a 1\u00aa Arm\u00e2 da Guardia a l'avieiva protetto o scianco drito contro di poscibili interventi de l'8\u00aa Arm\u00e2 italiann-a), e o Fronte do Don do gener\u00e2 Konstantin Rokossovskij o l'avieiva attaccao co-a 65\u00aa, 24\u00aa e 66\u00aa Arm\u00e2. A sud da \u00e7itt\u00e6 o coscidito Fronte de Stalingraddo (gener\u00e2 Andrej Er\u00ebmenko) avieivan attaccao con a 51\u00aa, 57\u00aa e 64\u00aa Arm\u00e2. Segondo i progetti definitivi elabor\u00e6 da-o Stato maggi\u00f4 sovietico, l'offensciva a sai\u00e6 comen\u00e7\u00e2 primma a nord in-sci\u00f4 fronte do Don (setto\u00ee di gener\u00e6 Vatutin e Rokossovskij) dovve e for\u00e7e cora\u00e7\u00e7\u00e6 avieivan dovuo percor\u00ee una distan\u00e7a maggi\u00f4 (circa 120 km) e avieivan dovuo anche attravers\u00e2 o sciumme primma de razonze l'area a sud de Kala\u010d dovve ea previsto o conzonzimento de tutte e for\u00e7e mobili, mentre o giorno succescivo saieiva passao a l'attacco a sud anche o fronte do gener\u00e2 Er\u00ebmenko che, dovendo avan\u00e7\u00e2 pe 90 km, o l'aiva bes\u0153ugno in teoria de meno tempo pe razonze l'area a sud de Kala\u010d. \nV\u00e9gne sottoliniao da-o Stato maggi\u00f4 sovietico e da-i comandanti di trei fronti a necescit\u00e6 pe e for\u00e7e cora\u00e7\u00e7\u00e6 de avan\u00e7\u00e2 a-a mascima velo\u00e7it\u00e6 e de dirizze risolutamente verso i obiettivi previsti, de moddo da concludde l'opera\u00e7ion con o conzonzimento di doi raggruppamenti offenscivi a sud de l'ansa do Don entro o ter\u00e7o o o quarto giorno de l'offensciva, sen\u00e7a d\u00e2 tempo a-e for\u00e7e nemighe de rischier\u00e2 e riserve o de sfuzz\u00ee a l'a\u00e7erciamento.\nE man\u0153uvre de mascheramento (\"Maskirovka\" inta terminologia de l'Arm\u00e2 Rossa) se rivelon efficaxi nonostante una serie de interventi da Luftwaffe insce-e linie ferroviaie, insce-e colonne in avvexinamento e insci ponti insce o Don e insce o Volga; in particol\u00e2 i spostamenti de for\u00e7e meccanizz\u00e6 fun effettu\u00e6 into mascimo segretto, a l'urtimo momento, inte l'inminen\u00e7a de l'inandio de Uran, poten\u00e7iando a-o mascimo e mesue de segue\u00e7\u00e7a e inganno. Solo pochi giorni primma de l'avvio de l'offensciva i corpi cari attraverson d'arescoso o Don pe port\u00e2se insce-e poxi\u00e7ioin de parten\u00e7a inte teste de ponte a sud do sciumme. \nA sorpreisa a l'ebbe successo in parte a caosa anche do scetticismo tedesco insce l'abilit\u00e6 sovietica de port\u00e2 a termine un'opera\u00e7ion cosc\u00ec ambi\u00e7iosa. I tedeschi, consapeivi do poscibile peigo insci scianchi, non avendo individuao in tempo a conscisten\u00e7a offensciva do schieramento nemigo, non valuton correttamente l'entit\u00e6 da mena\u00e7\u00e7a ch' incombeva insce-e for\u00e7e tedesco-rumenn-e. In particol\u00e2 a no fu individu\u00e2, fin a-i urtimi giorni, a presen\u00e7a inte l'area de Serafimovi\u010d da 5\u00aa Arm\u00e2 cora\u00e7\u00e7\u00e2 da Guardia do gener\u00e2 Pavel Romanenko, dot\u00e2 de 500 cari arm\u00e6 \u2013 1\u00ba e 26\u00ba Corpo cari \u2013 e pronta a sbuc\u00e2 da-a testa de ponte, ni fu ipotizzao, fin a-o giorno primma de l'attacco, una poscibile doggia man\u0153uvra d'a\u00e7erciamento nemiga.\nInto complesso avieivan piggiao parte a l'opera\u00e7ion oltre un milion de sordatti sovietici, circa 1.500 cari arm\u00e6 (quattro corpi cari \u2013 1\u00ba, 26\u00ba, 4\u00ba, 16\u00ba \u2013 trei corpi meccanizz\u00e6 \u2013 1\u00ba da Guardia, 13\u00ba e 4\u00ba \u2013 e doi corpi de cavallaja \u2013 8\u00ba e 3\u00ba da Guardia), 13.000 canoin e 1.100 aerei\nE difeize tedesco-rumenn-e.\nI punti d'attacco prin\u00e7ip\u00e6 \u00e7ernui da l'Ato comando sovietico offrivan e maggio\u00ee probabilit\u00e6 de \u00f3tegn\u00ee di risult\u00e6 poxitivi: i tr\u00e6ti de fronte attacc\u00e6, poxi\u00e7ion\u00e6 a-i doi l\u00e6ti do raggruppamento tedesco impegnao inte l'area de Stalingraddo (6\u00aa Arm\u00e2 e parte da 4\u00aa Arm\u00e2 cora\u00e7\u00e7ata) ean difeixi da-o meize de ottobre da-e doe arm\u00e6 rumenn-e impieg\u00e6 insce o fronte orient\u00e2. A nord (inscia linia do Don) a 3\u00aa Arm\u00e2 rumenn-a, con a-a so scinistra l'ARMIR italian, a sai\u00e6 st\u00e6ta attacc\u00e2 da-e for\u00e7e do Fronte Sud-Ovest do gener\u00e2 Vatutin e da parte do Fronte do Don do gener\u00e2 Rokossovskij; a sud da \u00e7itt\u00e6 insce o Volga, inta region di laghi s\u00e6 Caca e Barmancak, l'ancon ciu debole 4\u00aa Arm\u00e2 romenn-a a l'avieiva subio l'attacco di arm\u00e6 do Fronte de Stalingraddo do gener\u00e2 Er\u00ebmenko. Ciu diffi\u00e7ile saieiva risultao invece o compito de for\u00e7e prin\u00e7ip\u00e6 do Fronte do Don che doveivan pass\u00e2 a l'offensciva into sett\u00f4 do sciumme insce a drita di romen difeiso da-o ben ciu robusto XI Corpo d'arm\u00e2 tedesco (gener\u00e2 Karl Strecker) e into coscidito \"istmo\", l'area compreisa tra o corso parallelo verso sud do Don e do Volga, difeiso da-e doe divixoin d'infantaja de l'VIII Corpo d'arm\u00e2 tedesco (gener\u00e2 Walter Heitz), forma\u00e7ioin appartegninti a l'aa scinistra da 6\u00aa Arm\u00e2. \nA 3\u00aa Arm\u00e2 romenn-a, a-o comando do gener\u00e2 Dumitrescu, a difendeva, doppo avei in parte sostituio i reparti italien stramu\u00e6 ciu a nord, o pericoloso sett\u00f4 do Don co-e teste de ponte sovietiche de Serafimovi\u010d e Kletskaja con \u0153utto divixoin d'infantaja e una divixon de cavallaja divise in te quattro corpi d'arm\u00e2 (1\u00ba, 2\u00ba, 4\u00ba e 5\u00ba). L'arm\u00e2 a l'ea schier\u00e2 lungo una linia de fortifica\u00e7ioin camp\u00e6 con scarse riserve tattiche e con de limit\u00e6 difeize anticaro; ean disponibili solo 60 canoin anticaro da 75 mm poten\u00e7ialmente effica\u00e7i contro i cari arm\u00e6 medi e pesanti sovietici. O gener\u00e2 Dumitrescu o l'aiva avvertio fin da-a fin de settembre o comando do Gruppo d'arm\u00e6 B da precaia poxi\u00e7ion da so arm\u00e2 davanti a-e teste de ponte sovietiche e o l'aiva proposto de respinze o nemigo oltre o Don con l'impiego de for\u00e7e rumenn-e poten\u00e7i\u00e6 da di reparti tedeschi, ma o s\u0153u cian o l'ea st\u00e6to subito respinto da-o comando tedesco, a curto de riserve e a-e preize co-i combattimenti sempre ciu dui a Stalingraddo. Into complesso i 100.000 e passa sordatti inquadr\u00e6 inta 3\u00aa Arm\u00e2 romenn-a g\u00f6divan de bon mor\u00e2 e combattivit\u00e6, aveivan ri\u00e7evuo rincia\u00e7\u00e7i (scibben ch' a 13\u00aa e 14\u00aa Divixon d'infantaja foisan ancon seriamente debilitae) e ean st\u00e6ti riequipaggi\u00e6 e riorganizz\u00e6; tuttavia i ommi a dispoxi\u00e7ion non ean ass\u00e6 pe crov\u00ee adeguatamente a linia do fronte (circa 20 km pe ogni divixon, o doggio da longhe\u00e7\u00e7a raccomandaa), minn-e e f\u00ee spinao ean insufficienti, mentre e scorte de proiettili d'artagiaja ean bonn-e solo che pe \u00e7erti calibri.\nPezo a l'ea invece a scitua\u00e7ion in ta qu\u00e6 versava a 4\u00aa Arm\u00e2 romenn-a do gener\u00e2 Constantinescu, appenn-a costituia in previxon de inseila, doppo a conquista de Stalingraddo, into n\u0153uvo \"Gruppo d'arm\u00e6 tedesco-rumen do Don\" a-o comando nomin\u00e2 do dittat\u00f4 rumen gener\u00e2 Ion Antonescu de qu\u00e6 ea in corso l'organizza\u00e7ion. Questa forma\u00e7ion a disponeiva into sett\u00f4 di laghi s\u00e6 de circa 75.000 sordatti demoralizz\u00e6 ripart\u00ee in te \u00e7inque divixoin d'infantaja e doe divixoin de cavallaja non ancon poten\u00e7i\u00e6 comme e unit\u00e6 da 3\u00aa Arm\u00e2 e tutte con meno do 50% di effettivi (tranne a 5\u00aa e 8\u00aa Divixon de cavallaja circa a-o 60%; a 18\u00aa Divixon d'infantaja a-o 78% e a 1\u00aa Divixon d'infantaja a-o 25%) a so votta divise in te doi corpi d'arm\u00e2 (6\u00ba e 7\u00ba); o sett\u00f4 affidao a ogni divixon o l'ea eccescivamente ampio e ean disponibili solo trentaquattro canoin anticaro da 75 mm. A 4\u00aa Arm\u00e2 romenn-a a l'ea anche imperfettamente inquadraa: o passaggio do controllo de relative divixoin da parte da 4\u00aa Arm\u00e2 cora\u00e7\u00e7\u00e2 tedesca o l'ea previsto pe o giorno 21, e o fu anti\u00e7ipao de sprescia a-o 20 a caosa de l'attacco sovietico. I rapporti de questi contingenti \"satelliti\" co-i reparti tedeschi teoricamente in \"fratellan\u00e7a d'arme\" non ean go\u00e6i solidi.\nInte l'attacco sovietico ghe fu mescciao asc\u00ec e tr\u00e6 divixoin de fantaja de l'XI Corpo d'arm\u00e2 tedesco (44\u00aa, 376\u00aa e 384\u00aa Divixon fantaja) che difendevan o corso do Don a est de Kletskaja, e e doe divixoin (76\u00aa e 113\u00aa Divixon fanteria) de l'VIII Corpo d'arm\u00e2 tedesco che sbaravan, insce l'aa scinistra da 6\u00aa Arm\u00e2, o terren compreiso tra o Volga e o Don, che fun attacc\u00e6 da-e arm\u00e6 do Fronte do Don do gener\u00e2 Rokossovskij. A-a scinistra da 3\u00aa Arm\u00e2 romenn-a ean schier\u00e6 e for\u00e7e do XVII Corpo d'arm\u00e2 tedesco (gener\u00e2 Karl Hollidt), dipendente da l'8\u00aa Arm\u00e2 italiann-a, co-e divixoin \"Pasubio\" e \"Sfor\u00e7esca\" e a 62\u00aa Divixon d'infantaja tedesca.\nInfin, e riserve mobili tedesche, costituie de sprescia inta segonda settemann-a de novembre davanti a-a montante mena\u00e7\u00e7a nemiga into sett\u00f4 reciamando di reparti da Stalingraddo (elementi meccanizz\u00e6 da 14. Panzer-Division) e trasferendo d'urgen\u00e7a e forma\u00e7ioin cora\u00e7\u00e7\u00e6 stan\u00e7i\u00e6 der\u00ea a-o fronte de l'8\u00aa Arm\u00e2 italiann-a (22. Panzer-Division), ean assolutamente insufficienti. Se trattava do XXXXVIII Panzerkorps do gener\u00e2 Ferdinand Heim con circa 200 cari arm\u00e6 tedeschi e rumen (14. e 22. Panzer-Division \u2013 74 panzer in tot\u00e2 \u2013 e 1\u00aa Divixon cora\u00e7\u00e7\u00e2 rumenn-a \u2013 108 o 105 cari arm\u00e6 de origine prevalentemente ceca) e de una serie de reparti improvvis\u00e6 anticaro e \"Panzerj\u00e4ger\" (semoventi cacciacari) raggrupp\u00e6 into \"Kampfgruppe\" Simons. Inte retrovie do fronte rumen e fin a-a region de l'ansa do Don ean presenti numerose forma\u00e7ioin logistiche e amministrative tedesche che poeivan a l'occorren\u00e7a organizz\u00e2 di reparti difenscivi de blocco. A ciu gran parte di cari da 6\u00aa Arm\u00e2 (il XIV Panzerkorps do gener\u00e2 Hans Hube con 84 cari arm\u00e6 e a 24. Panzer-Division con 58 mezzi cora\u00e7\u00e7\u00e6) ean arest\u00e6 a est do Don impegn\u00e6 direttamente a Stalingraddo, e anche o trasferimento insce o Don da ben equipaggi\u00e2 29\u00aa Divixon motorizzaa, dot\u00e2 de 52 cari arm\u00e6 moderni e schier\u00e2 inte retrovie da 4\u00aa Panzeramee comme riserva, o no fu aotorizzao da l'ato comando tedesco ch'o no l'ea ancon do tutto consapeive da mena\u00e7\u00e7a nemiga.\nL'offensciva insce o fronte do Don.\nDoppo un n\u0153uvo rinvio o 9 de novembre, se t\u00e9gne o 13 novembre un'urtima reunion a-a presen\u00e7a do Stalin in ta qu\u00e6 fun ascceji i urtimi dettaggi; \u017dukov e Vasilevskij presenton un rapporto definitivo eviden\u00e7iando i noteivi risult\u00e6 razonti inte l'organizza\u00e7ion e into schieramento de for\u00e7e, e manifeston ottimismo insce a riuscia de l'opera\u00e7ion. Stalin, pu irritao da-i rinvii de l'attacco e preoccupao pe a scitua\u00e7ion a Stalingraddo, dovve a 62\u00aa Arm\u00e2 do gener\u00e2 \u010cujkov a l'ea sottoposta a di n\u0153uvi, violenti attacchi e a paiva insce o punto de croll\u00e2, fin\u00ec pe approv\u00e2 e proposte di doi gener\u00e6 e a conferen\u00e7a a se concluse poxitivamente. Stalin quindi, doppo un'urtima controversia o 17 novembre a pr\u0153uvo a-o pescimismo manifestao in te 'n primmo momento da-o gener\u00e2 V.T. Volskij (comandante do 4\u00ba Corpo mecanizao), o dette via libera a-i cen do Stato maggi\u00f4 gener\u00e2: fu deciso o 19 novembre comme giorno do comen\u00e7o de l'opera\u00e7ion Uran e o gener\u00e2 Vasilevskij, ch'o l'aiva d\u00e6to pr\u0153uva de carma, prepara\u00e7ion e efficien\u00e7a, o v\u00e8gne incaregao da-o dittat\u00f4 de coordin\u00e2 insce o posto i trei fronti di gener\u00e6 Vatutin, Er\u00ebmenko e Rokossovskij. Inti giorni succescivi quindi o Vasilevskij o se spost\u00f2 ripetuamente inti vari comandi avan\u00e7\u00e6 insce o fronte pe sollecit\u00e2 a mascima velo\u00e7it\u00e6 e efficien\u00e7a di opera\u00e7ioin, mentre, contraiamente a una tradi\u00e7ion stoiografica, inta fase operativa o rollo do \u017dukov, importantiscimo riguardo a-a parte ideativa e organizzativa de l'opera\u00e7ion Uran, o fu minimo, d\u00e6to che o gener\u00e2 o fu dirottao da Stalin insce o fronte de R\u017eev pe organizz\u00e2 e condue l'opera\u00e7ion Marte ch'a sai\u00e6 comen\u00e7\u00e2 o 25 novembre e a saieiva termin\u00e2 a-i primmi de dexembre con un costoso fallimento.\nL'attacco, confermao definitivamente da l'Ato comando sovietico co-a comunica\u00e7ion da paola in codice \"sirenn-a\", o scatt\u00f2 a-e 07:20 do 19 novembre 1942 insce o fronte do Don, dovve i sovietici disponeivan de grosse teste de ponte de Serafimovi\u010d e Kletskaja, con una prepara\u00e7ion d'artagiaja de 3.500 pezzi che per\u00f2, a caosa da scarsa vixibilit\u00e6 provoc\u00e2 da-a fitta neggia, a no l'ott\u00e9gne tutti i risult\u00e6 previsti, mentre anche l'avia\u00e7ion sovietica a dovette rinvi\u00e2 i so interventi a-a tarda mattinaa. Doppo circa 80 minuti de f\u0153ugo e fantaje sovietiche da 5\u00aa Arm\u00e2 cora\u00e7\u00e7\u00e2 do gener\u00e2 Romanenko e da 21\u00aa Arm\u00e2 do gener\u00e2 \u010cistjakov (appartegninti a-o Fronte Sud-Ovest), co-o morale ben ato, sferron l'attacco con grande energia e co-o sostegno di cari arm\u00e6, sciben che i rumen, pu scossi da l'imprevista violen\u00e7a de l'offensciva, da prin\u00e7ippio se batten ben. Dopo avei superao fa\u00e7ilmente a primma linia difensciva, i sordatti sovietici subin de forte perdie insce a poxi\u00e7ion de rescisten\u00e7a prin\u00e7ip\u00e2 nemiga, mentre anche e posta\u00e7ioin de l'artagiaja tedesco-rumenn-a, solo in parte neutralizz\u00e6 da-o f\u0153ugo di canoin sovietici, interv\u00e8gnan con efficaxa.\nInte primme oe, quindi, e divixoin de fuxil\u00ea sovietiche do Fronte Sud-Ovest do gener\u00e2 Vatutin ebban de noteive difficort\u00e6, e solo a 47\u00aa Divixon fuxil\u00ea da Guardia into sett\u00f4 de Serafimovi\u010d e a 293\u00aa Divixon fuxil\u00ea in quello de Kletskaja riescin a avan\u00e7\u00e2 de 2-3 km, mentre i atre divixoin d'assato da 5\u00aa Arm\u00e2 cora\u00e7\u00e7\u00e2 (119\u00aa e 124\u00aa Divixon fuxil\u00ea) e da 21\u00aa Arm\u00e2 (63\u00aa, 65\u00aa e 96\u00aa Divixon fuxil\u00ea) fe\u00e7\u00e7an pochi progresci. Into sett\u00f4 da 65\u00aa Arm\u00e2 do gener\u00e2 Batov, appartegninte a-o Fronte do Don do gener\u00e2 Rokossovskij, attaccon a 304\u00aa e a 76\u00aa Divixon fuxil\u00ea e ott\u00e9gnan quarche successo avan\u00e7ando inta seiann-a de 3-5 km a caosa de l'aspia rescisten\u00e7a da 1\u00aa Divixon de cavallaja romenn-a e do terren irregol\u00e2. Davanti a-e difficort\u00e6 superioi a-o previsto pe sfond\u00e2 in profondit\u00e6 e linie rumenn-e, o gener\u00e2 Vatutin o decise, pe acceler\u00e2 i tempi e risolve in moddo definitivo a scitua\u00e7ion, de anticip\u00e2 a mezogiorno l'intervento in massa de so riserve cora\u00e7\u00e7ae, destin\u00e6 originaiamente a intr\u00e2 in campo solo doppo o completo superamento de difeize nemighe.\nL'intervento in massa di corpi cari, a part\u00ee da-e \u00f4 12:00, o l'ebbe un effetto decixivo: da-a testa de ponte de Serafimovi\u010d avan\u00e7on in colonne compatte i cari arm\u00e6 da 5\u00aa Arm\u00e2 cora\u00e7\u00e7\u00e2 do gener\u00e2 Romanenko (circa 500 mezzi cora\u00e7\u00e7\u00e6 in tot\u00e2). O 1\u00ba Corpo cari do gener\u00e2 Vasilij V. Butkov, impegnao into sett\u00f4 da 47\u00aa Divixon fuxil\u00ea da Guardia, o l'ebbe quarche difficort\u00e6 into sett\u00f4 de Blinovskij e solo a 14:00 oe o razonse e linie nemighe superando quindi a rescisten\u00e7a da 14\u00aa Divixon fantaja romenn-a avan\u00e7ando, doppo un contrattacco da 7\u00aa Divixon cavallaja romenn-a costreita a reti\u00e2se con gravi perdie a Pronin, de 4-5 km entro a seiann-a, subito seguio da l'8\u00ba Corpo de cavallaja do gener\u00e2 Borisov ch'o croviva o scianco drito e da-o 26\u00ba Corpo cari do gener\u00e2 Aleksej G. Rodin, sempre appartegninte a-a 5\u00aa Arm\u00e2 cora\u00e7\u00e7\u00e2, ch'o l'attacc\u00f2 into sett\u00f4 da 119\u00aa e 124\u00aa Divixon fantaja e, diviso in te quattro colonne, o prosegu\u00ec in avanti pe oltre 25 km razonzendo o terren libero a-e spalle de linie difenscive nemighe ormai destrute.\nInta testa de ponte de Kletskaja a 21\u00aa Arm\u00e2 do gener\u00e2 \u010cistjakov a 12:00 oe o port\u00f2 avanti, into sett\u00f4 da 76\u00aa e 293\u00aa Divixon fuxil\u00ea, e so for\u00e7e mobili provocando, doppo quella avvegnua into sett\u00f4 da 14\u00aa Divixon rumenn-a, a segonda breccia do fronte de l'Asse: o 4\u00ba Corpo cari do gener\u00e2 Andrej G. Krav\u010denko avan\u00e7\u00f2 in te doe colonne che sbaragion rapidamente, non sen\u00e7a perdie, a debole 13\u00aa Divixon d'infantaja romenn-a marciando subito in profondit\u00e6 nonostante o contrattacco portao avanti da-a 15\u00aa Divixon fantaja rumena. A colonna de scinistra a l'avan\u00e7\u00f2 de oltre 30 km e quella de drita de 10 km, subito seguia da-i reparti mobili do 3\u00ba Corpo de cavallaja da Guardia do gener\u00e2 Pliev. A-a fin do 19de novembre quindi i corpi cari sovietici do gener\u00e2 Vatutin aveivan superao e difeize rumenn-e segge a Serafimovi\u010d che a Kletskaja e aveivan aperto ampie brecce doppo avei qu\u00e6xi destruto tr\u00e6 divixoin rumenn-e (13\u00aa, 14\u00aa e o scianco drito da 9\u00aa). Da di atre parte l'avan\u00e7\u00e2 de l'Arm\u00e2 Rossa a l'ea st\u00e6ta invece contegnua da l'effica\u00e7e rescisten\u00e7a de forma\u00e7ioin da 3\u00aa Arm\u00e2 rumenn-a. Durante a n\u0153utte e forma\u00e7ioin cora\u00e7\u00e7\u00e6 sovietiche, sollecit\u00e6 da-i so comandanti a non ferm\u00e2se e a prosegu\u00ee, continuon a avan\u00e7\u00e2 a fari a\u00e7\u00e7eixi in profondit\u00e6, sen\u00e7a cur\u00e2se da scarsa vixibilit\u00e6, do clima e de pericolose insciddie do terren sorcao da-e profonde e invixibili \"balkas\". Nonostante di incidenti e un duo contrattacco portao avanti inta n\u0153utte da-a 1\u00aa Divixon cora\u00e7\u00e7\u00e2 rumenn-a, i caristi sovietici mostron grande asbrio e inta mattin\u00e2 do 20 novembre segge e unit\u00e6 meccanizz\u00e6 da 5\u00aa Arm\u00e2 cora\u00e7\u00e7\u00e2 (1\u00ba e 26\u00ba Corpo cari e 8\u00ba Corpo de cavallaja) che quelle da 21\u00aa Arm\u00e2 (4\u00ba Corpo cari e 3\u00ba Corpo de cavallaja da Guardia) dilagavan ormai compatte, soverciando e retrovie tedesco-romenn-e e semenando o panico inti comandi e inti reparti improvvis\u00e6 de blocco costitu\u00ee in cointa e sprescia da-i tedeschi.\nFallimento di contrattacchi tedeschi e crollo di rumen.\nE primme noti\u00e7ie de l'avvio de l'offensciva sovietica in-sci\u00f4 Don fun in-sc\u00ea primme sottovalut\u00e6 da-o comando da 6\u00aa Arm\u00e2 che inf\u00e6ti o no l'interruppe i so costoxi attacchi inte roinn-e de Stalingraddo, mentre allarmon subbito, anche pe i informa\u00e7ioin confuse che provegnivan da-o comando rumen, o Gruppo d'arm\u00e6 B che, a 9oe30, o l'attiv\u00f2 e riserve cora\u00e7\u00e7\u00e6 ordinando a-o gener\u00e2 Heim de dirizze co-o s\u0153u XXXXVIII Panzerkorps (za in st\u00e6to d'allarme da l'arba) verso a testa de ponte de Kletskaja dovve paiva avei individuao o \u00e7entro de gravit\u00e6 de l'attacco nemigo. Scarsamente sostegnue da-a Luftwaffe ch'a no poette intervegn\u00ee in for\u00e7e a caosa do tempo grammo, e riserve mobile tedesco-romenn-e (redute a-a 22. Panzer-Division do gener\u00e2 Eberhard Rodt e a-a 1\u00aa Divixon cora\u00e7\u00e7\u00e2 rumenn-a, d\u00e6to che a 14. Panzer-Division do gener\u00e2 Johannes Baessler a fu subito lev\u00e2 a-o gener\u00e2 Heim e assegn\u00e2 a l'XI Corpo d'arm\u00e2 do gener\u00e2 Strecker) poco doppo 11oe ricevettan di n\u0153uvi ordini, provegninti direttamente da l'OKH e da Hitler che ordinavan de cangi\u00e2 dire\u00e7ion e avan\u00e7\u00e2 verso nord-ovest pe contrattacc\u00e2 e for\u00e7e nemighe che paivan progred\u00ee pericolosamente da-a testa de ponte de Serafimovi\u010d.\nTuttavia o XXXXVIII Panzerkorps do gener\u00e2 Heim, insce o qu\u00e6 Hitler o l'aiva pontao tutte e so speran\u00e7e de arrest\u00e2 l'offensciva sovietica, effettuando questo cangio de dire\u00e7ion o se desf\u00e8 durante a n\u0153utte do 19 novembre inte l'oscurit\u00e6 pe caren\u00e7a de collegamenti e comunica\u00e7ioin. O so elemento cora\u00e7\u00e7ao de ponta (o \"Kampfgruppe\" Oppeln, costituio da-o Panzer-Regiment 204 da 22. Panzer-Division e guidao da-o capa\u00e7e colonnello Oppeln-Bronikowski) o l'incocci\u00f2 a l'orba, inte vexinan\u00e7e de Pes\u010danyj e Ust'-Medvedickij, inti reparti cora\u00e7\u00e7\u00e6 sovietici do 1\u00ba Corpo cari do gener\u00e2 Butkov in rapida progrescion, finindo, nonostante a coraggiosa rescisten\u00e7a e e perdie inflite a-i cari arm\u00e6 nemixi, pe ripieg\u00e2 o 20 novembre verso sud doppo avei areisegao de ese circondao da-e numerose colonne cora\u00e7\u00e7\u00e6 nemighe che avan\u00e7avan a-e so spalle. Ancon pezo fu o destin da 1\u00aa Divixon cora\u00e7\u00e7\u00e2 rumenn-a do gener\u00e2 Gherghe che, priva de collegamenti co-a 22. Panzer-Division, a l'avan\u00e7\u00f2 iso\u00e2 verso nord in mezo a-e colonne meccaniz\u00e6 sovietiche e durante a n\u0153utte a fu individu\u00e2 e atac\u00e2 da-e unit\u00e6 do 26\u00ba Corpo cari do gener\u00e2 Rodin che progredivan velo\u00e7emente verso sud; l'unit\u00e6 romenn-a a se scontr\u00f2 o giorno doppo co-i reparti sovietici attorno Srednecaricynskij e \u017dirkovskij no riuscindo a incontr\u00e2se a est de Blinovskij, comme prestabilio, co-a 22. Panzer-Division, a so votta blocc\u00e2 a Pes\u010danyj, e a 7\u00aa Divixon cavallaja romenn-a partia da Pronin, costreita per\u00f2 a reti\u00e2se oltre o \u010cir o 21 novembre. \nI reparti cora\u00e7\u00e7\u00e6 sovietici, sen\u00e7a lasci\u00e2se agganci\u00e2 e arrest\u00e2 da-i pochi cari arm\u00e6 tedeschi o rumen disponibili (a 14. Panzer-Division a l'intr\u00f2 in combattimento a Verchnjaja Buzinovka con 36 cari, a 22. Panzer-Division a l'impegn\u00f2 a Pes\u010danyj 38 cari arm\u00e6), affronton con solo che una parte de so for\u00e7e e riserve nemighe, mentre di atre colonne e superon e e agion, mena\u00e7\u00e7ando e so comunica\u00e7ioin.\nA caratteristega fondament\u00e2 de l'attacco a fu a gran velo\u00e7it\u00e6 e poten\u00e7a da progrescion de colonne cora\u00e7\u00e7\u00e6 sovietiche insce o fronte do gener\u00e2 Vatutin che a-a mattin do 20 novembre ean za inte vexinan\u00e7e do sciumme Kurtlak a Perelazovskij (26\u00ba Corpo cari), e do sciumme Krepkaja a Manojlin (4\u00ba Corpo cari), doppo avei superao a rescisten\u00e7a de riserve mobile tedesche e romenn-e do XXXXVIII Panzerkorps ch'ean apr\u0153uvo a ripieg\u00e2 con gravi perdie verso o \u010cir.\nDurante a giorn\u00e2 do 20 novembre croll\u00f2 definitivamente e difeize tedesco-romenn-e insce o Don: e for\u00e7e da 1\u00aa Arm\u00e2 da Guardia do gener\u00e2 Dmitrij Lelju\u0161enko intron in a\u00e7ion, crovindo effica\u00e7emente o scianco drito de for\u00e7e mobile da 5\u00aa Arm\u00e2 cora\u00e7\u00e7\u00e2 che into corso da giorn\u00e2 proseguin con pin successo a so marcia in profondit\u00e6. O 26\u00ba Corpo cari do gener\u00e2 Rodin o s\u00e2t\u00f2 f\u0153ua de sorpreisa a Kalmykovskij e Perelazovskij, o soverci\u00f2 completamente o quart\u00ea gener\u00e2 do 4\u00ba e do 5\u00ba Corpo d'arm\u00e2 rumen e quindi o l'avan\u00e7\u00f2 ancon verso Ostrov, a pochi chilometri da-o Don, mentre o 4\u00ba Corpo cari do gener\u00e2 Krav\u010denko, doppo avei conquistao Manojlin, o l'ebbe di grosci scontri contro e riserve tedesche ma o l'ari\u00easc\u00ec p\u00e6gio a \u00f3cup\u00e2, in coopera\u00e7ion con o 3\u00ba Corpo de cavallaja da Guardia do gener\u00e2 Pliev, Verchnjaja Buzinovka. Completamente iso\u00e6 e sen\u00e7a comunica\u00e7ioin co-i quart\u00ea gener\u00e6 di rispettivi corpi d'arm\u00e2 dispersci da l'attacco sovietico a Perelazovskij, tr\u00e6 divixoin romenn-e (5\u00aa, 6\u00aa e 15\u00aa Divixon fanteria) e i resti de atre doe (13\u00aa e 14\u00aa Divixon fanteria) fun a\u00e7erci\u00e6 inta sacca de Raspopinskaja da-a man\u0153uvra a tenaggia complet\u00e2 da-e 119\u00aa e 124\u00aa Divixon fuxil\u00ea da 5\u00aa Arm\u00e2 cora\u00e7\u00e7\u00e2 e da-a 293\u00aa e 76\u00aa Divixon fuxil\u00ea da 21\u00aa Arm\u00e2. E for\u00e7e romenn-e a\u00e7erci\u00e6, a-o comando de l'energico gener\u00e2 Michail Asc\u0103r, organizzon a rescisten\u00e7a e se batten con ostina\u00e7ion respinzendo i primmi attacchi nemixi, ma a so scitua\u00e7ion a l'ea despi\u00e2 in mancan\u00e7a de agiutti da l'esterno. \nMentre o comando tedesco o \u00e7ercava de organizz\u00e2 un n\u0153uvo schieramento difenscivo insce o \u010cir co-i resti de arcunn-e divixoin romenn-e e con l'afflusso de doe divixoin tedesche do XVII Corpo d'arm\u00e2 do gener\u00e2 Hollidt (62\u00aa e 294\u00aa Divixon fantaja), sottr\u00e6te precipitosamente a l'8\u00aa Arm\u00e2 italiann-a, Hitler in personn-a a seja do 20 novembre o dette a-o gener\u00e2 Heim, ch'o l'aiva appenn-a ripiegao co-i resti do s\u0153u XXXXVIII Panzerkorps, o diffi\u00e7ile incarrego de ripart\u00ee a-o contrattacco e sblocc\u00e2 e truppe romenn-e do gener\u00e2 Asc\u0103r a\u00e7erci\u00e6 inta sacca de Raspopinskaja.\nO 21 novembre quindi a 22. Panzer-Division a \u00e7erc\u00f2 de avan\u00e7\u00e2, completamente iso\u00e2, verso nord-est, ma a fu rapidamente blocc\u00e2 e a\u00e7erci\u00e2 a ovest de Perelazovskij da-i cari arm\u00e6 da 5\u00aa Arm\u00e2 cora\u00e7\u00e7aa mentre o tentativo da 1\u00aa Divixon cora\u00e7\u00e7\u00e2 romenn-a de stabil\u00ee un contatto con a divixon cora\u00e7\u00e7\u00e2 tedesca o fu vanificao a sud-ovest de \u017dirkovskij da l'8\u00ba Corpo de cavallaja sovietico. Questo fallimento o segn\u00f2 o destin do \"gruppo Asc\u0103r\" inta sacca de Raspopinskaja: doppo un vivaxe contrasto de opinioin tra i comandi tedesco e rumen e anche tra Hitler e Antonescu insce-e responsabilit\u00e6 da desf\u00e6ta e insce-e scelte operative, fu finalmente aotorizzao una sciortia a n\u0153utte do 22 novembre da-o F\u00fchrer, ma i gener\u00e6 Asc\u0103r e Sion (comandante da 15\u00aa Divixon rumenn-a) aveivan za deciso aotonomamente o pomeriggio do 22. A man\u0153uvra de ripiegamento de truppe a\u00e7erci\u00e6 a se risolse in desastro: circa 30.000 rumen cazz\u00e9n prexon\u00ea, tra i qu\u00e6 o gener\u00e2 Asc\u0103r m\u00e6ximo, gran parte de divixoin fun destrute, e solo 7.700 sordatti ariescin a sfuzz\u00ee a-a cattua. 3.700 de questi ean da 15\u00aa Divixon romenn-a e se riconzonsan co-i resti da 22. Panzer-Division che o gener\u00e2 Heim o riusc\u00ec o 24 novembre a recondue der\u00ea a-o \u010cir, doppo avei perso oltre a meit\u00e6 di so cari arm\u00e6, assemme a l'ormai annient\u00e2 1\u00aa Divixon cora\u00e7\u00e7\u00e2 romenn-a ch'a l'aiva contegnuo l'8\u00ba Corpo de cavallaja sovietico durante e opera\u00e7ioin de attraversamento do sciumme e a-i urtimi 800 sordatti da 15\u00aa Divixon rumenn-a.\nRitegnuo o responsabile da disf\u00e6ta a caosa do fallimento di so contrattacchi, o gener\u00e2 Heim o fu subbito destituio da-o comando do XXXXVIII Panzerkorps, degradao e serrao inta prexon de Moabit a Berlino pe ordine de Hitler, vegnindo o capro espiatoio do crollo do fronte do Don.\nL'a\u00e7erciamento.\nAvan\u00e7\u00e2 sovietica verso Kala\u010d.\nMentre e for\u00e7e mobile do Fronte Sud-Ovest do gener\u00e2 Vatutin sbaragiavan e divixoin romenn-e e avan\u00e7avan in profondit\u00e6 fin da-o primmo giorno, ben ciu diffi\u00e7ile se presentava a scitua\u00e7ion pe i sovietici into sett\u00f4 do Fronte do Don do gener\u00e2 Rokossovskij: davanti a-e robuste difeize de divixoin tedesche de l'XI e de l'VIII Corpo d'arm\u00e2, i progresci fun limit\u00e6 e e perdie pesante. A 65\u00aa Arm\u00e2 do gener\u00e2 Batov a l'avan\u00e7\u00f2 pe quarche chilometro into sett\u00f4 difeiso da-a 1\u00aa Divixon cavallaja rumenn-a, ma a no riusc\u00ec, a caosa de l'aspia rescisten\u00e7a de l'XI Corpo d'arm\u00e2 do gener\u00e2 Strecker (sostegnuo asc\u00ec da di reparti meccanizz\u00e6 da 14. Panzer-Division), a progred\u00ee verso a \u00e7ittadinn-a de Vertja\u010dij dovve i tedeschi aivan construio un importante ponte insce o Don, mentre a 24\u00aa Arm\u00e2 do gener\u00e2 Galanin, ch'a doveiva attacc\u00e2 longo a riva scinistra do sciumme pe \u00e7erc\u00e2 de taggi\u00e2 f\u0153ua a ovest do Don e truppe do gener\u00e2 Strecker, nonostante l'intervento do 16\u00ba Corpo cari a fu subito blocc\u00e2. Inoltre anche a 66\u00aa Arm\u00e2 do gener\u00e2 \u017dadov, ch'a doveiva sferr\u00e2 un attacco diverscivo inte l'istmo Don-Volga, a no fe\u00e7\u00e7e arcun progresso contro e doe divixoin de l'VIII Corpo d'arm\u00e2 tedesco do gener\u00e2 Heitz. \nPeratro o 20 e o 21 novembre a scitua\u00e7ion de l'XI Corpo d'arm\u00e2 tedesco a s'aggrav\u00f2 conscidieivemente; e truppe do gener\u00e2 Strecker difendettan con ostina\u00e7ion e so poxi\u00e7ioin, ma fun mena\u00e7\u00e7\u00e6 insce o so scianco scinistro da l'avan\u00e7\u00e2 de colonne cora\u00e7\u00e7\u00e6 sovietiche do gener\u00e2 Vatutin (3\u00ba Corpo de cavallaja da Guardia e 4\u00ba Corpo cari) ch'aveivan respinto doppo di dui scontri i pochi panzer da 14. Panzer-Division a-o comando do maggi\u00f4 Angkeit, e quindi dovettan comen\u00e7\u00e2 a receg\u00e2 con difficort\u00e6 verso sud-est in dire\u00e7ion do ponte de Vertja\u010dij pe mantegn\u00ee a coexon e no perde o contatto co-o grosso da 6\u00aa Arm\u00e2 schierao a est do Don. \nInta tarda seiann-a do 19 novembre o gener\u00e2 von Weichs, comandante do Gruppo d'arm\u00e6 B, o l'aiva avvertio finarmente o gener\u00e2 Paulus da diffi\u00e7ile scitua\u00e7ion insce o Don e do crollo di rumen; a caosa de questi inatteixi sviluppi, quindi, a 6\u00aa Arm\u00e2 a doveiva sospende subito ogni attacco a Stalingraddo e diximpegn\u00e2 de for\u00e7e mobili da invi\u00e2 a ovest do sciumme pe crov\u00eese e spalle e fren\u00e2 a marcia do nemigo ch'o mena\u00e7\u00e7ava e retrovie e e comunica\u00e7ioin de l'armaa. O XIV Panzerkorps do gener\u00e2 Hans Hube o raggrupp\u00f2 quindi a 16. Panzer-Division e a 24. Panzer-Division (equipaggi\u00e6 in doe con soli 86 Panzer) e o se diresse verso o ponte de Vertja\u010dij pe attravers\u00e2 o sciumme e intervegn\u00ee a sostegno de l'XI Corpo d'arm\u00e2. Rallent\u00e6 da-e difficort\u00e6 logistiche e da-e caren\u00e7e de carburante, e divixoin do gener\u00e2 Hube intron in a\u00e7ion con grave ritardo e inti giorni seguenti descipon e so debole for\u00e7e in te 'n sett\u00f4 segondaio, sen\u00e7'ari\u00easc\u00ee a \u00f3tegn\u00ee arcun risultao de relevo e sen\u00e7a poei intervegn\u00ee contro a ben ciu pericolosa avan\u00e7\u00e2 di cari arm\u00e6 sovietici di gener\u00e6 Rodin e Krav\u010denko in dire\u00e7ion de Kala\u010d.\nO 21 novembre, mentre o 1\u00ba Corpo cari e l'8\u00ba Corpo de cavallaja scorivan i resti da 22. Panzer-Division verso o sciumme \u010cir, i atri doi corpi cari sovietici do Fronte Sud-Ovest, o 4\u00ba e o 26\u00ba, doppo avei conquistao Perelazovskij e Verchnjaja Buzinovka, avei travolto a 1\u00aa Divixon cora\u00e7\u00e7\u00e2 romenn-a e respinto verso est a 14. Panzer-Division, ean za pericolosamente vexin a-i ponti insce o Don. Queste forma\u00e7ioin, coverte a-o scianco sinistro da-o 3\u00ba Corpo cavallaja da Guardia, \u00e2dreit\u00fba mena\u00e7\u00e7avan, doppo una rapida avan\u00e7\u00e2 verso sud-est, o Posto comando tattico da 6\u00aa Arm\u00e2 do gener\u00e2 Paulus a Golubinskij. \nO gener\u00e2 e o s\u0153u Quart\u00ea gener\u00e2, piggi\u00e6 de sorpreisa da-a comparsa do 4\u00ba Corpo cari do gener\u00e2 Krav\u010denko, s'asprescion a transfeise a Gumrak, a est do Don.. Inta n\u0153utte, doppo avei avuo noti\u00e7ia di succesci do Fronte Sud-Ovest, o gener\u00e2 Vasilevskij o po\u00e8 invi\u00e2 a Stalin un rapporto ottimistego in-sc\u00ee favoeivi sviluppi da scitua\u00e7ion.\nO 22 novembre, in circostan\u00e7e particolarmente confuse, e truppe cora\u00e7\u00e7\u00e6 sovietiche do 26\u00ba C\u00f2rpo cari conquiston con un c\u00f3rpo de man o fondament\u00e2 ponte de Berezovskij, inti presci de Kala\u010d, e attraverson o Don. O gener\u00e2 Rodin, comandante do 26\u00ba Corpo, o l'organizz\u00f2 un distaccamento avan\u00e7ao con di elementi da 14\u00aa bregadda motorizz\u00e2 da colonnello Filippov e da 19\u00aa bregadda cari do tenente colonnello Filippenko ch'a 6 oe 15 da mattin o mosse aoda\u00e7emente inte l'oscurit\u00e6 a fari a\u00e7\u00e7eixi verso o ponte, piggiando de sorpreisa o posto de guardia ch'o scangi\u00f2 i mezi sovietici pe de colonne meccanizz\u00e6 tedesche in addestramento. E difeize tedesche fun super\u00e6, o distaccamento mobile sovietico o l'\u00f3cup\u00f2 o ponte intatto e o l'attravers\u00f2 o sciumme costituindo una primma testa de ponte. \nDurante a giorn\u00e2, nonostante di tentativi tedeschi de contrattacc\u00e2, a pre\u00e7iosa poxi\u00e7ion a fu consolid\u00e2 con l'arrivo di atre forma\u00e7ioin do 26\u00ba Corpo cari e de bregadde do 4\u00ba Corpo cari do gener\u00e2 Krav\u010denko, che da Golubinskij aveivan deviao verso Kala\u010d pe attravers\u00e2 a so votta o Don. Into pomeriggio do 22 novembre anche a \u00e7ittadinn-a de Kala\u010d, a sud do sciumme, a cazz\u00e8 in man sovietica doppo di dui scontri contro e debole for\u00e7e tedesco-romenn-e presente insce o posto. E for\u00e7e cora\u00e7\u00e7\u00e6 sovietiche poettan quindi, a-a mattin do 23 novembre, avan\u00e7\u00e2 verso sud pe reconzonzise co-e colonne mobile do Fronte de Stalingraddo do gener\u00e2 Er\u00ebmenko e complet\u00e2 a grande man\u0153uvra d'a\u00e7erciamento.\nL'attacco a sud de Stalingraddo.\nMentre o gener\u00e2 Vatutin o proseguiva a so inarrestabile avan\u00e7\u00e2 verso sud, a part\u00ee da-o 20 novembre anche o fronte do gener\u00e2 Er\u00ebmenko o l'aiva sferrao a so offensciva into sett\u00f4 di laghi s\u00e6 a sud de Stalingraddo, difeiso da-e deboli for\u00e7e da 4\u00aa Arm\u00e2 rumenn-a. Doppo una serie de rinvii dovui a-a scarsa vixibilit\u00e6 caos\u00e2 da-a neggia e doppo di aspi contrasti tra l'impa\u00e7iente Ato comando sovietico a Mosca e o gener\u00e2 Er\u00ebmenko, o sbaramento d'artagiaja o \u00e7omen\u00e7\u00f2 a 9 oe 30 (con doe \u00f4e de ritardo insce-i cen) e o l'\u00f3t\u00e8gne di noteivi effetti destrutivi insce-e difeize nemighe; doppo 45 minuti pass\u00f2 quindi a l'attacco e fantaje da 57\u00aa Arm\u00e2 do gener\u00e2 Tolbuchin e da 51\u00aa Arm\u00e2 do gener\u00e2 Trufanov. \nIn questo sett\u00f4 a rescisten\u00e7a romenn-a a fu ancon ciu debole e o fronte o fu rapidamente soverciao into sett\u00f4 tra a 20\u00aa e a 2\u00aa Divixon de fantaja romenn-a appartegninte a-o VI corpo d'armaa: tra i laghi Sarpa e Caca avan\u00e7on a 422\u00aa Divixon fuxil\u00ea e a 15\u00aa Divixon fuxil\u00ea da Guardia da 57\u00aa Arm\u00e2, sostegnue da-i cari do 13\u00ba Corpo meccanizzao, mentre tra i laghi Caca e Barmancak passon a l'attacco a 126\u00aa e 302\u00aa Divixon fuxil\u00ea, appoggi\u00e6 da doi reggimenti cari. A 12oe e linie nemighe ean ormai croll\u00e6, i sordatti rumen ripiegavan into panico e inta confuxon, e o gener\u00e2 Er\u00ebmenko o po\u00e8 impegn\u00e2 subito i so corpi meccanizz\u00e6 pe sfr\u00fbt\u00e2 o sfondamento e avan\u00e7\u00e2 in profondit\u00e6 in dire\u00e7ion de doe importantiscime linie ferroviaie che rifornivan a 6\u00aa Arm\u00e2 tedesca a Stalingraddo. Nonostante a scitua\u00e7ion favoeive, l'avan\u00e7\u00e2 de for\u00e7e cora\u00e7\u00e7\u00e6 assegn\u00e6 a-o Fronte de Stalingraddo a fu difficortosa: o 13\u00ba Corpo meccanizzao do gener\u00e2 Trofim I. Tana\u0161\u010d\u0161in, impegnao into sett\u00f4 da 57\u00aa Arm\u00e2 e diretto verso Nariman, o fu rallentao da-e caren\u00e7e logistiche e da-a mancan\u00e7a de ass\u00e6 aotocari. Inoltre o fu contrattaccao de moddo inaspettao da l'asperta 29\u00aa Divixon motorizz\u00e2 tedesca do gener\u00e2 Leyser (dot\u00e2 de 'na \u00e7inquantenn-a de cari arm\u00e6 moderni) che, f\u00e6ta intervegn\u00ee da-o gener\u00e2 Hoth (comandante da 4\u00aa Arm\u00e2 cora\u00e7\u00e7\u00e2) a 10oe30, a-o corp\u00ec a sorpreisa inta neggia e insce-e primme a misse in difficort\u00e6 o corpo sovietico sarvando momentaniamente o scianco drito da 20\u00aa Divixon de fantaja rumenn-a.\nO 4\u00ba Corpo meccanizzao do gener\u00e2 Vasilij T. Volskij (ponta de diamante da for\u00e7a de sfondamento mobile do gener\u00e2 Er\u00ebmenko e reparto cora\u00e7\u00e7ao ciu potente de l'intrego schieramento sovietico, equipaggiao con ciu che 220 cari) invece o l'intr\u00f2 in a\u00e7ion, insemme a-o 4\u00ba Corpo de cavallaja do gener\u00e2 \u0160apkin, into sett\u00f4 da 51\u00aa Arm\u00e2 stoccando a linia difeisa da-a 18\u00aa e 1\u00aa Divixon fantaja rumenn-a, ma in te 'n primmo momento, trattegnuo da-o prudente Volskij, o l'incapp\u00f2 in te-un di pochi campi min\u00e6 rumen e o l'avan\u00e7\u00f2 in ritardo, lentamente e co-ina \u00e7erta confuxon dovua asc\u00ec a-a mancan\u00e7a de un numero sufficiente de stradde insce e qu\u00e6 f\u00e2 marci\u00e2 e so tr\u00e6 bregadde. In realt\u00e6, nonostante questi problemi, primma de n\u0153utte i sovietici fe\u00e7\u00e7an di progresci e i cari do 4\u00ba Corpo meccanizzao avan\u00e7on ciu che 20 km e razonsan Plodovitoe, doppo avei disperso a 18\u00aa Divixon fantaja rumenn-a. O 13\u00ba Corpo meccanizzao asc\u00ec o riusc\u00ec a avan\u00e7\u00e2 a ovest de Tondutovo e a contegn\u00ee i contrattacchi da 29\u00aa Divixon motorizz\u00e2 che peratro, doppo avei otegnuo quarche successo, a fu prematuramente reti\u00e2 da-o comando tedesco do Gruppo d'arm\u00e6 B (foscia pe una manc\u00e2 perce\u00e7ion di vei obiettivi de l'offensciva sovietica) e schier\u00e2 in poxi\u00e7ion difensciva pe crov\u00ee o ripiegamento verso nord-ovest do IV Corpo d'arm\u00e2 tedesco e constitu\u00ee una poxi\u00e7ion de covertua insce o scianco meridion\u00e2 de for\u00e7e da 6\u00aa Arm\u00e2 schier\u00e6 a Stalingraddo. \nDurante a n\u0153utte o 4\u00ba Corpo meccanizzao o continu\u00f2 a avan\u00e7\u00e2 caotamente verso ovest pe ordine do vi\u00e7e-comandante do Fronte de Stalingraddo, gener\u00e2 Markian M. Popov, e a l'arba do 21 novembre, e colonne cora\u00e7\u00e7\u00e6 sovietiche occupon a \u00e7ittadinn-a de Zety, e l'importante sta\u00e7ion de Abganerovo, interrompindo in questo moddo a linia ferroviaia pe Kotel'nikovo, mentre o 4\u00ba Corpo de cavallaja do gener\u00e2 \u0160apkin o progred\u00ec verso sud-ovest pe crov\u00ee o scianco scinistro do corpo meccanizzao do gener\u00e2 Volskij.\nO gener\u00e2 Hoth, comandante da 4\u00aa Arm\u00e2 cora\u00e7\u00e7\u00e2, arestao sen\u00e7a truppe a dispoxi\u00e7ion doppo l'assegna\u00e7ion da 29\u00aa Divixon motorizz\u00e2 e do IV Corpo d'arm\u00e2 a-a 6\u00aa Arm\u00e2 do gener\u00e2 Paulus, o l'abbandon\u00f2 pre\u00e7ipitosamente o s\u0153u quart\u00ea gener\u00e2 de Verchne Caricynskij, mena\u00e7\u00e7ao da-i cari arm\u00e6 do 4\u00ba Corpo mecanizao, e o razonse Ni\u017ene \u010cirskaja, dovve l'ea apr\u0153uvo a conflu\u00ee un gran numero de reparti in rotta de retrovie tedesco-romenn-e. Inta giorn\u00e2 do 21 novembre o gener\u00e2 Volskij, pe tim\u00f4 di poscibili attacchi insce o s\u0153u scianco drito da parte da 29\u00aa Divixon motorizz\u00e2, o l'arrest\u00f2 a so avan\u00e7\u00e2 doppo avei razonto Zety e Abganerovo, con\u00e7entrando e riorganizzando e so for\u00e7e pe frontezz\u00e2 de mena\u00e7\u00e7e nemighe. O gener\u00e2 Er\u00ebmenko, irritao da queste exita\u00e7ioin e sollecitao da-o Stavka a a\u00e7\u00e7eler\u00e2 o movimento pe riconzonzise co-e for\u00e7e do Fronte Sud-Ovest do gener\u00e2 Vatutin provegninte da nord, o l'interv\u00e8gne energicamente imponendo una rapida ripreisa de l'avan\u00e7\u00e2.\nA mattin do 22 novembre o 4\u00ba Corpo meccanizzao o ripart\u00ec in avanti, coverto a o scianco scinistro da doe divixoin de fuxil\u00ea; o gener\u00e2 Volskij o l'organizz\u00f2 un destaccamento avan\u00e7ao co-a 36\u00aa Bregadda meccanizz\u00e2 do colonnello Rodionov ch'a l'avan\u00e7\u00f2 rapidamente in te un'unica colonna insce una sola stradda, a-a mascima velo\u00e7it\u00e6 e sen\u00e7a soste, pe 25 chilometri co-o scianco drito scoverto, d\u00e6to che o 13\u00ba Corpo mecanizao, contrastao da-a 29\u00aa Divixon motorizz\u00e2, o l'ea in ritardo e o no l'aiva mantegnuo o contatto. Durante a giorn\u00e2 i cari sovietici razonsan a sta\u00e7ion de Krivomu\u017einskaja, interrompindo cosc\u00ec anche a segonda linea ferroviaia de collegamento da 6\u00aa Arm\u00e2 e into primmo pomeriggio occupon, doppo di scontri con di reparti tedeschi, Sovetskij asc\u00ec, \u00e7ittadinn-a piccinn-a poco a sud de Kala\u010d, dove a bregadda a se ferm\u00f2 pe a notte. Into m\u00e6ximo giorno anche o 4\u00ba Corpo de cavallaja o fe\u00e7\u00e7e di progresci trovando solo che a rescisten\u00e7a de l'8\u00aa Divixon cavallaja rumenn-a, super\u00e2 peratro o giorno succescivo. A n\u0153utte tra o 22 e o 23 novembre o VI Corpo d'arm\u00e2 rumen o l'ea ormai destruto e in retiadda der\u00ea a o sciumme Aksaj.\nA noti\u00e7ia de l'\u00f3cupa\u00e7ion de Krivomu\u017einskaja a fu riferia inta n\u0153utte da Er\u00ebmenko a Stalin ch'o mostr\u00f2 grande soddisfa\u00e7ion e o comunic\u00f2 a-o gener\u00e2 o proscimo arrivo da nord de for\u00e7e do gener\u00e2 Vatutin, za a sud do Don. \nMentre se desgugeiva a marcia di corpi meccanizz\u00e6 di gener\u00e6 Vatutin e Er\u00ebmenko, o Fronte do Don do gener\u00e2 Rokossovskij o l'aiva continuao i so attacchi in dire\u00e7ion de Vertja\u010dij e into corid\u00f4 Don-Volga, guaagnando terren ma sen\u00e7a riusc\u00ee a imped\u00ee a retiadda de truppe tedesche de l'XI Corpo d'arm\u00e2 e do XIV Panzerkorps, che ripiegon a est do Don pe riunise a-o resto da 6\u00aa Arm\u00e2 bloccao a Stalingraddo. Mentre a 65\u00aa Arm\u00e2 do gener\u00e2 Batov a l'avan\u00e7\u00f2 con difficort\u00e6 verso Golubinskij e Vertja\u010dij, davanti a l'aspia rescisten\u00e7a de retroguardie tedesche, a 24\u00aa Arm\u00e2 do gener\u00e2 Galanin, ch'o l'aiva o compito de attacc\u00e2 in dire\u00e7ion de Peskovatka pe taggi\u00e2 f\u0153ua l'XI Corpo d'arm\u00e2, o fall\u00ec inta so miscion. O 16\u00ba Corpo cari, frenao da-e difficort\u00e6 do terren e da di campi min\u00e6 ben disposti, o no riusc\u00ec a sfond\u00e2 e quindi i tedeschi completon con successo, nonostante e pesante perdie de ommi e materi\u00e6 o so ripiegamento. Inte l'istmo Don-Volga l'VIII Corpo d'arm\u00e2 do gener\u00e2 Heitz o respinse i attacchi da 66\u00aa Arm\u00e2 sovietica, stabilizzando o lao settentrion\u00e2 da sacca de Stalingraddo.\nA ciusa da tenaggia.\nA mattin do 23 novembre i caristi da 36\u00aa Brig\u00e2 meccanizz\u00e2 do colonnello Rodionov (4\u00ba Corpo mecanizao) areston a Sovetskij in atteisa de l'arrivo de for\u00e7e do Fronte Sud-Ovest da nord e ebban di r\u00e6i scontri con di reparti tedeschi provegninti da Marinovka che tentavan de contrattacc\u00e2. Into primmo pomeriggio finarmente fun individu\u00e6 a nord de forma\u00e7ioin cora\u00e7\u00e7\u00e6 in movimento e i reparti do 4\u00ba Corpo meccanizzao comen\u00e7on a spar\u00e2 di razzi de segnala\u00e7ion verdi pe evit\u00e2 di erro\u00ee de identifica\u00e7ion e fa\u00e7ilit\u00e2 o riconzonzimento tra e doe for\u00e7e.\nE colonne de cari apparse a nord appartegnivan a-a 45\u00aa Brig\u00e2 cari do tenente colonnello \u017didkov (componente do 4\u00ba Corpo cari do gener\u00e2 Krav\u010denko) che aveivan attraversao o Don a Kala\u010d insce o ponte conquistao da-o 26\u00ba Corpo cari; i n\u0153uvi arriv\u00e6 risposan con di atri razzi de c\u00f4 verde. Quindi, continuando a scangi\u00e2se e segnala\u00e7ioin luminose, i reparti cora\u00e7\u00e7\u00e6 sovietici do Fronte Sud-ovest e do Fronte de Stalingraddo finarmente se conzonsan a 14oe a Sovetskij tra e gren manifesta\u00e7ioin de gioia. L'evento o fu cosc\u00ec subitannio e rapido da no d\u00e2 tempo manco a-e compagnie de propaganda sovietiche de film\u00e2 l'abbra\u00e7\u00e7o tra i colonnelli Rodionov e \u017didkov e e scene de esultan\u00e7a tra i caristi co-i festoxi scangi de vodka e s\u00e2si\u00e7\u00e7e (a scena a sai\u00e2 ripetua ciu tardi a scopo propagandistego con l'enfaxi retorica de questo tipo de documenta\u00e7ioin cinematografiche). Durante a giorn\u00e2 do 23 novembre arriv\u00f2 di atri reparti cora\u00e7\u00e7\u00e6 sovietici appartegninti a-o 26\u00ba Corpo cari e a-o 13\u00ba Corpo meccanizzao che raffor\u00e7on e poxi\u00e7ioin a Sovetskij e completon definitivamente o \u00e7ercio in gio a-e truppe tedesche da 6\u00aa Arm\u00e2.\nCompletamente ineffica\u00e7e risult\u00f2 o tardivo e disorganizzao intervento di elementi mobili da 6\u00aa Arm\u00e2 a-o comando do gener\u00e2 Hube, diximpegn\u00e6 de sprescia da Stalingraddo. A 16. Panzer-Division a l'arest\u00f2 into sett\u00f4 de Vertja\u010dij e a poette solo che crov\u00ee a difficortosa e caotica reti\u00e2 de l'XI Corpo d'arm\u00e2 tedesco a est do Don pe reconzonzise co-o resto de l'arm\u00e2, primma de ripieg\u00e2 a so votta o 26 de novembre a-o de l\u00e0 do sciumme, mentre a 24. Panzer-Division e a 3\u00aa Divixon motorizz\u00e2 \u00e7ercon tardivamente de ferm\u00e2 l'avan\u00e7\u00e2 nemiga a sud de Kala\u010d e imped\u00ee o riconzonzimento de tenagge cora\u00e7\u00e7\u00e6 nemighe ma fun fa\u00e7ilmente respinte e poettan solo schier\u00e2se difenscivamente into sett\u00f4 de Marinovka, crovindo e spalle da 6\u00aa Arm\u00e2 ormai a\u00e7erciaa.\nA tenaggia a s'ea ser\u00e2: a 6\u00aa Arm\u00e2 e gran parte da 4\u00aa Arm\u00e2 cora\u00e7\u00e7\u00e2 tedesche ean aoa a\u00e7erci\u00e6 tra o Don e o Volga; e truppe romenn-e ean completamente disgreg\u00e6 e non ciu utilizzabile, e riserve mobile tedesche za esaorie; i comandi e i reparti de retrovia in fuga into panico. O gener\u00e2 Paulus o l'ea arestao drento a sacca, i gener\u00e6 Zeitzler, von Weichs, Hoth, Hollidt e Wenck \u00e7ercavan de improvvis\u00e2 con una serie de \"Kampfgruppe\" un n\u0153uvo schieramento difenscivo insce o \u010cir e insce l'Aksaj, mentre Hitler, ch'o l'assonse un attezzamento de imperturbabilit\u00e6 davanti a-a serie de sconfite e de fiduccia inte poscibilit\u00e6 de riforn\u00ee l'arm\u00e2 e de sblocc\u00e2la con una controffensciva da l'esterno, o l'ea aoa a-e preize co-e decixoin fondament\u00e6 da piggi\u00e2. \nIn te quattro giorni, Stalin (spesso nervoso, anscioso e in continnuo contatto con Vasilevskij pe avei noti\u00e7ie aggiorn\u00e6 durante i giorni de l'offensciva) e l'Arm\u00e2 Rossa aveivan finarmente otegnuo a svolta decixiva da gu\u00e6ra da un punto de vista strategico-operativo, ma anche sotto l'aspetto mor\u00e2 e politico-propagandistico. Inte l'atmosfea euforica da n\u0153utte do 23-24 novembre in ta qu\u00e6 o gener\u00e2 Vasilevskij o comunic\u00f2 telefonicamente a Stalin o conzonzimento de tenagge e o riuscio a\u00e7erciamento de tutto o ragruppamento tedesco de Stalingraddo, i dirizenti sovietici ipotizzon ottimisticamente de poei destrue immediatamente e truppe nemighe a\u00e7erci\u00e6 e sferr\u00e2 in tempi brevi a segonda fase de l'offensciva (opera\u00e7ion Saturno). A questo scopo quindi o gener\u00e2 Vasilevskij o diram\u00f2 i ordini a-i gener\u00e6 Rokossovskij e Er\u00ebmenko de repiggi\u00e2 i attacchi longo o perimetro da sacca da 6\u00aa Arm\u00e2 e da p\u0153u o se rec\u00f2 subito, con un movimentao vi\u00e6gio in aerio, a nord pe confer\u00ee con o gener\u00e2 Filipp Golikov, comandante do Fronte de Vorone\u017e, incaregao de l'attacco insce o medio Don contro i italien. \nIn realt\u00e6, nonostante o decixivo risultao razonto con l'opera\u00e7ion Uran, a battaggia a saieiva st\u00e6ta ancon longa e incagnia; e for\u00e7e a\u00e7erci\u00e6 (ben ciu numerose de quanto previsto da-o comando sovietico) se saieivan battue validamente insce a difensciva e avieivan respinto, tra o 27 novembre e o 4 dicembre, o primmo aspresciao tentativo di gener\u00e6 Rokossovskij e Er\u00ebmenko de sciacc\u00e2 a sacca de Stalingraddo, mentre o comando tedesco o no l'avieiva renon\u00e7iao a \u00e7erc\u00e2 a rivin\u00e7ita con l'afflusso de riserve, creando de n\u0153uve preoccupa\u00e7ioin a Stalin e a-o Stavka e ritardando a vittoia definitiva de l'Arm\u00e2 Rossa.\nEpilogo e conseguen\u00e7e.\nSci ben che pigiao de sorpreisa da l'andamento rapidamente disastroso de opera\u00e7ioin, Hitler, oltre a ordin\u00e2 i falliment\u00e6 contrattacchi do XXXXVIII Panzerkorps do gener\u00e2 Heim, za o pomeriggio do 21 novembre o l'aiva comunicao a-o gener\u00e2 von Weichs (comandante do Gruppo d'arm\u00e6 B) e a Paulus de rest\u00e2 insce-e poxi\u00e7ioin \"nonostante o peigo de un temporanio a\u00e7erciamento\". Rasseguao da-o gener\u00e2 Hans Jeschonnek, cappo de St\u00e6to Maggi\u00f4 da Luftwaffe e doppo da-o \"Reichmarshall\" Hermann G\u00f6ring insce a fattibilit\u00e6 de un ponte aereo pe riforn\u00ee e truppe eventualmente a\u00e7erci\u00e6, o F\u00fchrer, ben lontan da l'ipotizz\u00e2 una retiadda, o contava de imb\u00f3s\u00e2 a scitua\u00e7ion e \u00f3tegn\u00ee un n\u0153uvo successo, e a questo scopo sempre o 21 novembre o reciam\u00f2 da-o fronte de Leningraddo o prestigioso feldmaresciallo Erich von Manstein pe assegn\u00e2ghe o comando de un n\u0153uvo Gruppo d'arm\u00e6 Don con l'incarrego de ristabil\u00ee a scitua\u00e7ion inte l'area.\nNonostante i ripetui appelli do gener\u00e2 Paulus, sostegnui da-o gener\u00e2 von Weichs e anche da-o gener\u00e2 de l'aeronaotica Wolfram von Richthofen (comandante da 4\u00aa Luftflotte), Hitler, zonto a Rastenburg o 24 novembre seja, o piggi\u00f2 a decixon definitiva e o diram\u00f2 a-a 6\u00aa Arm\u00e2 o s\u0153u \"Ordine tasciativo\" (\"F\u00fchrerbefehl\" \u2013 letteralmente \"ordine do F\u00fchrer\") co-o qu\u00e6 o confermava a decixon de no abbandon\u00e2 Stalingraddo e o fronte insce o Volga. O dittat\u00f4 o l'ordinava de costitu\u00ee una gran sacca difensciva a 360 graddi, de organizz\u00e2 un ponte aereo pe assegu\u00e2 rifornimenti adegu\u00e6, de con\u00e7entr\u00e2 un n\u0153uvo raggruppamento strategico (con l'afflusso de riserve) pe sferr\u00e2 una controffensciva e liber\u00e2 e truppe a\u00e7erci\u00e6.\nA scitua\u00e7ion de for\u00e7e de l'Asse into sett\u00f4 meridion\u00e2 a l'ea per\u00f2 ben ciu grave do previsto e, nonostante l'ottimismo de Hitler e in-sc\u00ea primme do von Manstein asc\u00ec, e opera\u00e7ioin ebban un'evolu\u00e7ion sempre ciu sfavoeive a-i tedeschi e a-i so alli\u00e6. O 16 dexembre 1942, l'opera\u00e7ion Piccolo Saturno (variante con di obiettivi ciu limit\u00e6 de l'origin\u00e2 opera\u00e7ion Saturno) a l'avieiva provocao o collasso e a retiadda do grosso de l'8\u00aa Arm\u00e2 italiann-a e a definitiva sconfita do fronte sud de l'Asse, suggellando asc\u00ec o destin da 6\u00aa Arm\u00e2 do gener\u00e2 Paulus circond\u00e2 inta sacca de Stalingraddo.\nL'a\u00e7erciamento de ciu che 250.000 sordatti de l'Asse (reston intrappol\u00e6 co-i tedeschi circa 13.000 rumen asc\u00ec e d\u00f3tr\u00e6 \u00e7entan\u00e6a de croati, ungaixi e italien) o se saieiva drammaticamente prolongao pe atri doi meixi fin a-a reisa fin\u00e2 do 2 de frev\u00e2 1943. Quello giorno ci\u00f2 ch'arestava da 6\u00aa Arm\u00e2, conscistente de circa 91.000 sordatti (i atri prin\u00e7ipalmente moin o fun dispersci, a parte circa 25.000 ferii, specialisti e di ati uffi\u00e7i\u00e6 evaco\u00e6 pe via aeria) a se reize a-i sovietici. Paulus, insemme a-a ciu gran parte di gener\u00e6 comandanti, o condivise a reisa di superstiti e o refu\u00f2 o ta\u00e7ito invio de Hitler a-o sui\u00e7idio. \nL'opera\u00e7ion Uran a segn\u00f2 indubbiamente a svolta decixiva da longa battaggia de Stalingraddo e da gu\u00e6ra insce o Fronte orient\u00e2; e for\u00e7e cora\u00e7\u00e7\u00e6 sovietiche completon con noteive abilit\u00e6 e energia, in soli quattro giorni, a grande man\u0153uvra a tenaggia e \u00f3t\u00e8gnan un risultao sorprendente, inatteiso da-o nemigo e supei\u00f4 a-e m\u00e6xime previxoin do Stavka, portando a termine un'offensciva de a\u00e7erciamento gigantesca paragonabile inta stoia da segonda gu\u00e6ra mondi\u00e2 solo a-o Fall Gelb e a-e sacche de Kiev e Vjazma, eseguie da-a Wehrmacht inti anni precedenti. A propaganda sovietica a l'ha delongo parlao de una battaggia de Canne moderna e, in effetti, pe e dimenscioin, e conseguen\u00e7e strategiche e morali e politiche asc\u00ec, l'opera\u00e7ion Uran a g'ha un'importan\u00e7a foscia ancon ciu grande di atre gren man\u0153uvre de a\u00e7erciamento da stoia; gh'\u00e8 di aoto\u00ee che a conscideran in assoluo o ciu gran a\u00e7erciamento milit\u00e2 de tutti i tempi."}
{"id": "10198", "revid": "12052", "url": "https://lij.wikipedia.org/wiki?curid=10198", "title": "2012", "text": ""}
{"id": "10202", "revid": "10132", "url": "https://lij.wikipedia.org/wiki?curid=10202", "title": "Mascimo termico do Paleocene-Eocene", "text": "O cangiamento ciu significativo in te condi\u00e7ioin da superfi\u00e7ie terrestre, in te tutta l'era do Cenozoico, o l'ebbe ini\u00e7io in corrisponden\u00e7a do passaggio tra i epoche do Paleocene e de l'Eocene, a l'incirca 55 mioin d'anni fa. Questo evento, noto comme Mascimo termico do Paleocene-Eocene (normalmente abbreviao in PETM, da-a corrispondente terminologia ingleise \"Paleocene-Eocene Thermal Maximum\", ma de votte indicao anche comme ETM1, da l'ingleise \"Eocene Thermal Maximum 1\"), o fu associao a 'n rapido (in termin geologici) rescadamento glob\u00e2, a di profondi cangiamenti inti ecoscistemi e a de importanti perturba\u00e7ioin do ciclo do carbonio.\nE tempiatue do globo terrestre aomenton de circa 6\u00a0\u00b0C in te 'n periodo de circa 20.000 anni, f\u00e6to ch'o corrisponde a un incremento medio de 0,0003\u00a0\u00b0C pe anno. O rescadamento o l'ebbe di effetti fortemente let\u00e6 pe i foraminifei bentonici, molti di qu\u00e6 andon incontro a 'n sostan\u00e7i\u00e2 processo de estin\u00e7ion. Pe i mammifei terrestri l'aomento da tempiatua e de l'anidride carbonica o comport\u00f2 in molti caxi una diminu\u00e7ion de dimenscioin, ma sostan\u00e7ialmente a favo\u00ec a specia\u00e7ion evolutiva ch'a port\u00f2 a-o sviluppo de n\u0153uvi ordini biologici e de n\u0153uve linie evolutive. Trascorso questo breve periodo, e tempiatue se ripoxi\u00e7ionon insce di valo\u00ee in linia con quelli de l'epoca, caratterizz\u00e6 comunque da un trend in crescita.\nL'evento o l'\u00e8 associao a un'importante escurscion negativa de l'isotopo stabile do carbonio-13 (\u03b413C) in ti reperti foscili e a 'na diminu\u00e7ion di carbonati depoxit\u00e6 in ti ba\u00e7\u00ee oceanici. Quest'urtima osserva\u00e7ion a suggerisce che una gran quantit\u00e6 de carbonio impoverio de l'isotopo 13C a segge intr\u00e2 in \u00e7ircolo in te l'idrosfea e in te l'atmosfea terrestre a l'ini\u00e7io do PETM. L'evento o l'\u00e8 oggetto de attento studdio da parte di scien\u00e7i\u00e6 pe identific\u00e2ne con \u00e7erte\u00e7\u00e7a e caose e e poscibili correla\u00e7ioin con l'aomento da concentra\u00e7ion do gas a effetto s\u00e6ra in to corso di millenni.\nScitua\u00e7ion.\nDurante l'Eocene, a configura\u00e7ion di oceani e di continenti a l'ea ciuttosto diversa da quella attu\u00e2. L'istmo de Panama o no l' aiva ancon misso in collegamento o Nord e o Sud America, permettendo cosc\u00ec a \u00e7ircola\u00e7ion di \u00e6gue tra oceano Atlantico e Pacifico. In azzonta, o Can\u00e2 de Drake o l'ea cioso, impedindo cosc\u00ec l'isoamento termico de l'Antartide. Anche se non tutti i indicato\u00ee do livello de l'anidride carbonica (CO2) atmosferica do periodo coinciddan in ti valo\u00ee assolui, son per\u00f2 tutti concordi in te l'indic\u00e2 che i valo\u00ee ean scignificativamente ciu elev\u00e6 de quelli attu\u00e6. Inoltre no gh'ea presen\u00e7a de calotte gla\u00e7i\u00e6.\nE tempiatue insce-a superfi\u00e7ie terrestre aomenton de circa 6\u00a0\u00b0C a part\u00ee da-a fin do Paleocene e pe tutta a primma parte de l'Eocene, curminando in te quello ch'o vegne ciammao l\"'optimun climatico de l'Eocene infei\u00f4\" (EECO, da l'ingleise \"Early Eocene Climatic Optimum\"). A questo gradu\u00e2 incremento sparmao insce di tempi longhi, se sovrapposan a-o manco do\u00ee picchi \"ipertermici\", cio\u00e8 do\u00ee eventi geologicamente brevi (&lt;200.000 anni) caratterizz\u00e6 da un rapido rescadamento glob\u00e2, di scignificativi cangiamenti ambient\u00e6 e di intensci aomenti do livello carbonioso. De questi o PETM o fu o ciu intenso e probabilmente o primmo do Cenozoico. Un atro ipertermico fu registrao circa 53,7 mioin d'anni fa (Ma) e o fu identificao comme \"Mascimo termico de l'Eocene 2\" (ETM-2) o H-1. L'\u00e9 poscibile che di atri picchi ipertermici seggian avvegnui 53,6 Ma (H-2), 53,3 Ma (I-1), 53,2 Ma (I-2) e 52,8 Ma (dito K, X o ETM-3). O numero, a defini\u00e7ion, a data\u00e7ion precisa e o relativo impatto glob\u00e2 di ipertermici de l'Eocene son oggetto de intense attivit\u00e6 de ri\u00e7erca che devan anche ci\u00e6\u00ee se seggian avvegnui soltanto durante o gradu\u00e2 rescadamento e se seggian correlabili a di atri scimili eventi avvegnui in tempi ciu antichi comme l'estin\u00e7ion toarciann-a do Giurascico.\nEviden\u00e7e do rescadamento glob\u00e2.\nE tempiatue medie glob\u00e6 aomenton de circa 6\u00a0\u00b0C in to corso de circa 20.000 anni, comme risulta da una serie de eviden\u00e7e qu\u00e6 una scignificativa (&gt;1\u2030) escurscion negativa in to \u03b418O di gusci di foraminifei segge de superficie che di \u00e6gue oceaniche profonde. D\u00e6ta a scarscit\u00e6 de gia\u00e7\u00e7o continent\u00e2 in to Paleocene infei\u00f4, a varia\u00e7ion do \u03b418O a porta a indic\u00e2 un incremento da tempiatua oceanica. L'aomento da tempiatua o l'\u00e8 supportao in ti foraminifei anche da-o rapporto Mg/Ca e da quello de di atri composti organici (TEX86, o \"TetraEther Index of lipids with 86 carbon atoms\" \u00e8 un indexe basao insce-a compoxi\u00e7ion di lipidi de membrann-e do picoplancton do phylum Crenarchaeota).\nA ridu\u00e7ion da massa de gia\u00e7\u00e7o a l'ebbe anche comme effetto collater\u00e2 a redu\u00e7ion de l'albedo, ch'a port\u00f2 de conseguen\u00e7a a un incremento da tempiatua maggi\u00f4 a-i poli, che raggiunsan una tempiatua media annua compreisa tra 10 e 20\u00a0\u00b0C. A superfi\u00e7ie di \u00e6gue ciu settentrion\u00e6 de l'Ocean Artego se resc\u00e2d\u00f2, a-o manco in te stagioin ciu cade, a-o punto da consent\u00ee o sviluppo de d'e forme de vitta tropic\u00e6, comme o dinoflagellao \"Apectodinium augustum\", che voeuan una tempiatua superfi\u00e7i\u00e2 a-o manco de 22\u00a0\u00b0C.\nEviden\u00e7e de l'aomento de carbonio.\nUna ci\u00e6a eviden\u00e7a de un conscistente apporto de carbonio, impoverio de l'isotopo 13C, a-o prin\u00e7ippio do PETM a l'\u00e8 d\u00e6ta da doe osserva\u00e7ioin. A primma a '\u00e8 una prominente escurscion negativa in ta compoxi\u00e7ion isotopica (\u03b413C) de faxi a apporto carbonioso che caratterizzan o PETM in ti vari ambienti de numerose localit\u00e6. A segonda a l'\u00e9 d\u00e6ta da-a dissolu\u00e7ion di carbonati in te se\u00e7ioin stratigrafiche di mo\u00e6 profondi.\nA massa tot\u00e2 de carbonio inmissa in te l'atmosfea e inti oceani durante o PETM a l'\u00e9 tutt'aoa oggetto de dibattito. In teoria, da-a magnitudine de l'escurscion do \u03b413C l'\u00e8 poscibile stim\u00e2 o quantitativo da dissolu\u00e7ion di carbonati insce-o fondo do m\u00e2. Tuttavia e oscilla\u00e7ioin do \u03b413C varian in fun\u00e7ion da localit\u00e6 e da fase carboniosa analizz\u00e2. In te di prelievi da ciattaforma carbonatega o val\u00f4 o l'\u00e9 in gio a 2\u2030, mentre in te di analixi di carbonati terrestri o da mateia organica o val\u00f4 o supera asc\u00ec o 6\u2030.\nA dissolu\u00e7ion di carbonati a varia anche in fun\u00e7ion di ba\u00e7\u00ee oceanici. A razonze i picchi mascimi in te de zone de l'oceano Atlantico centr\u00e2 e settentrion\u00e2, ma a l'\u00e9 meno pronun\u00e7i\u00e2 in te l'oceano Paxifico. In base a-i d\u00e6ti disponibili, e stimme de l'incremento do carbonio oscillan tra 2.500 e 6.800 miliardi de tonnell\u00e6 in te 20.000 anni.\nA duata de l'escurscion negativa do \u03b413C a l'\u00e9 st\u00e6ta calcol\u00e2 in te do\u00ee moddi complement\u00e6. O riferimento d\u0153uviao o l'\u00e9 o carotaggio \"Core 690\" estr\u00e6to da l'Ocean Drilling Program (ODP) in to M\u00e2 de Weddell e o tempo o l'\u00e9 st\u00e6to carcolao assumendo un tascio de sedimenta\u00e7ion costante.\nUn segondo modello megioativo o se basava invece insce l'approscima\u00e7ion che a T\u00e6ra a segge investia da un flusso costante de 3He da-o S\u00f4; questo nuclide de origine cosmica o vegne produto a un tascio (qu\u00e6xi) costante da-o S\u00f4, e no gh'\u00e9 raxoin pe ipotizz\u00e2 de sostan\u00e7i\u00e6 varia\u00e7ioin de l'intenscit\u00e6 do vento sol\u00e2 in te 'n periodo de tempo cosc\u00ec relativamente restreito.\nEntrambi i modelli no ariescian a spieg\u00e2 tutte e osserva\u00e7ioin, ma g'han di punti d'accordio. Entrambi individuan doe tappe in ta diminu\u00e7ion do \u03b413C, ognunn-a da diata de 1.000 anni e separ\u00e6 tra l\u00f4 da circa 20.000 anni. I modelli invece differiscian in ta stimma do tempo de recupero ch'a varia da 150.000 anni in to primmo caxo a 30.000 anni do secondo modello. Di atre eviden\u00e7e indican che o rescadamento o precedette de circa 3.000 anni l'escurscion negativa do \u03b413C, anche se e caose no son ancon ci\u00e6e. Anche di studi conduti in ti Pirenei spagnolli conferman un aomento da CO2 durante o PETM.\nEffetti.\nO clima, oltre che ciu cado, o dovi\u00e6 anche ese vegnuo ciu ummido, co-in aomento do tascio de evapora\u00e7ion ch'o razzonse o picco in ti tropici. I isotopi de deuterio indican che fu trasportao verso i poli una quantit\u00e6 de umidit\u00e6 supei\u00f4 a-a norma. Questo dovi\u00e6 avei apportao un maggi\u00f4 contegnuo d' \u00e6gua do\u00e7e a l'oceano Artego, da-o momento che e precipita\u00e7ioin ciovose de l'emisfeo settentrion\u00e2 vegnivan canalizzae in quella dire\u00e7ion.\nInnal\u00e7amento do livello di oceani.\nAnche in assen\u00e7a de l'apporto idrico derivante da-a fuxon di gia\u00e7\u00e7i, d\u00e6ta l'assen\u00e7a de calotte gia\u00e7\u00e7\u00e6, o livello di mo\u00e6 o dovi\u00e6 ese montao a caosa de l'espanscion termica. E eviden\u00e7e se p\u0153uan dedue da-e fluttua\u00e7ioin di raggruppamenti de palinomorfi de l'oceano Artico, che riflettan una diminu\u00e7ion relativa do materi\u00e2 organico de origine terrestre rispetto a quello de origine marinn-a.\nAltera\u00e7ion da \u00e7ircola\u00e7ion de correnti marinn-e.\nIn to corso de 5.000 anni a part\u00ee da l'ini\u00e7io do PETM, i schemi de \u00e7ircola\u00e7ion de correnti marin~e profonde subin una radic\u00e2 variazione. Su scala globale, a dire\u00e7ion de risalita de correnti de fondo invert\u00ec a dire\u00e7ion do flusso, che in preceden\u00e7a ea sempre st\u00e6ta da l'emisfeo meridion\u00e2 a quello settentrion\u00e2 e t\u00e2 inverscion a se mant\u00e9gne pe circa 40.000 anni. Questo cangiamento o 'apport\u00f2 \u00e6gua ciu cada in te profondit\u00e6 di oceani, favoindo un ulteri\u00f4 incremento termico.\nInnal\u00e7amento do lisoclino.\nO lisoclino o 'identifica a profondit\u00e6 a-a qu\u00e2 o carbonato o comen\u00e7a a dissolvise (a-o de d'ato do lisoclino, o carbonato o l'\u00e9 sorvesaturo): attualmente a linia a se poxi\u00e7ion~a a una profondit\u00e6 media de circa 4.000\u00a0m. Questo livello o l'\u00e9 fun\u00e7ion (tra l'atro) da tempiatua e da concentra\u00e7ion da CO2 disciolta in te l'oceano. Un aomento de l'anidride carbonica o provoca un ini\u00e7i\u00e2 innal\u00e7amento da linia do lisoclino verso di \u00e6gue meno profonde co-a conseguente dissolu\u00e7ion di carbonati in ti \u00e6gue profonde. Questa acidifica\u00e7ion di \u00e6gue profonde a p\u0153u ese osserv\u00e2 in ti carotaggi oceanici che mostran (dove a bioturbazione no l'agge perturbao troppo a stratifica\u00e7ion) un improvviso cangiamento da-a bratta carbonatica grixa a-e argille rossastre a limite tra Paleocene-Eocene (seguie da un gradu\u00e2 ritorno a c\u00f4 grixo).\nQuest'andio o l'\u00e9 ben ciu pronun\u00e7iao in ti carotaggi do Nord Atlantico, suggeindo che l'acidifica\u00e7ion a segge st\u00e6ta ciu marc\u00e2 in quest'area, colleg\u00e2 a un ciu cospicuo innal\u00e7amento do livello do lisoclino.\nIn te de zone do sud-est Atlantico, o lisoclino o se innal\u00e7\u00f2 de 2.000\u00a0m in poche miggi\u00e6a d'anni.\nEventi anoscici.\nIn te de zone oceaniche, e in particol\u00e2 in to nord Atlantico, a bioturba\u00e7ion a l'\u00e9 assente. Questo p\u0153u ese collegao a un'anoscia di fondi oceanici o a 'n cangiamento de tempiatue di \u00e6gue profonde comme conseguen\u00e7a da za \u00e7it\u00e2 varia\u00e7ion da \u00e7ircola\u00e7ion de correnti marin-e. Tuttavia molti ba\u00e7\u00ee oceanici fun soggetti a una bioturba\u00e7ion durante o PETM.\nAltera\u00e7ioin da flora e da fauna.\nIL PETM o l'\u00e9 accompagnao da un'estin\u00e7ion de massa do 35-50% di foraminiferi bentonici (specialmente in ti \u00e6gue ciu profonde) in te 'n lasso de tempo de circa 1000 anni, cio\u00e8 una per\u00e7entu\u00e2 de estin\u00e7ion ciu elev\u00e2 de quella conseguente a-a grande estin\u00e7ion de massa do Cretaceo-Paleocene avvegnua circadexe mioin d'anni primma. I foraminifei planctonici a-o contraio se diversificon e i dinoflagell\u00e6 ebban un'esploxone evolutiva. Anche pe i mammiferi o periodo o fu favoeive e o port\u00f2 a una so radia\u00e7ion evolutiva, e un incremento o se registr\u00f2 anche pe i battei.\nE estin\u00e7ioin di \u00e6gue profonde son diffi\u00e7ili da spieg\u00e2, anche perch\u00e9 molte fun solo region\u00e6 (pe o ciu in to nord Atlantico). Arcun-e ipotexi comme a ridu\u00e7ion da disponibilit\u00e6 de oscigeno conseguente a l'aomento de tempiatua, o l'aoment\u00e2 corroxivit\u00e6 conseguente a l'insatura\u00e7ion carbonatica di \u00e6gue profonde, no son suffixenti da l\u00f4 a spieg\u00e2 i avvenimenti. L'unico fatt\u00f4 glob\u00e2 unificante o fu l'aomento da tempiatua, ch'o dovi\u00e6 ese quindi consciderao o maggi\u00f4 responsabile. E estin\u00e7ioin region\u00e6 do nord Atlantico p\u0153uan ese attribuie a l'anoscia di \u00e6gue profonde, colleg\u00e2 a una diminu\u00e7ion do flusso de remesciamento de correnti oceaniche, o a-o rilascio e a-a rapida oscida\u00e7ion de gren quantit\u00e6 de metano.\nIn ti \u00e6gue basse, l'aomento da concentra\u00e7ion de CO2 o provoc\u00f2 un asbasciamento do pH verso di valo\u00ee ciu acidi, con de inevitabili conseguen\u00e7e negative insce-i coali. I esperimenti indican che questa acidit\u00e6 a l'\u00e9 fortemente nociva anche pe o plancton carcaio. O ligammo caosa-effetto o no l'\u00e9 stabilio pe di atre componenti do plancton con guscio calcareo; inf\u00e6ti de re\u00e7enti eviden\u00e7e indican che di coccolitofori (in particol\u00e2 l'\"Emiliania huxleyi\") aomentan a cascifica\u00e7ion e vegnan ciu abbondanti in presen\u00e7a de di elevate prescioin par\u00e7i\u00e6 de CO2. L'acidifica\u00e7ion invece a port\u00f2 a una radia\u00e7ion di \u00e6ghe fortemente cascific\u00e6 e in mesua men\u00f4 di foraminifei a debole cascifica\u00e7ion (i coccolitofoi son \u00e6ghe mentre i foraminifei son protozoi).\nA prolifia\u00e7ion di mammifei a l'\u00e9 invece ciu particol\u00e2. No gh'\u00e8 alcun-a eviden\u00e7a de un aomento do tascio de estin\u00e7ion in ta biocenoxi terrestre, tutt'a-o ciu l'aomento da tempiatua e de l'anidride carbonica o port\u00f2 a una diminu\u00e7ion de dimenscioin ch'a porri\u00e6 avei favoio a specia\u00e7ion evolutiva. E specie diffuse in to Paleocene fun sostituie da di generi scimili ma aventi una massa infei\u00f4 do 50%-60%. Molti ordini de mammifei supeio\u00ee, tra qu\u00e6 artiodattili, cavalli e primati, appain e se diffusan sciu tutto o globo tra 13.000 e 22.000 anni doppo l'ini\u00e7io do PETM. Questa diverscifica\u00e7ion e disperscion di primati a fu un aspetto ciave pe a succesciva evolu\u00e7ion uman-a.\nPe a flora gh'\u00e9 de eviden\u00e7e region\u00e6 da rea\u00e7ion adattativa a un periodo cado e arido co-ina rapida migra\u00e7ion continent\u00e2 e intercontinent\u00e2 de specie. I studi statisteghi insce-a dimenscion de f\u0153ugge stimman, in te de localit\u00e6 do Nord America, una ridu\u00e7ion da ciovoxit\u00e6 media do 40% a l'ini\u00e7io do PETM e o ritorno a di valo\u00ee precedenti verso a fin de l'evento.\nA mancan\u00e7a de d\u00e6ti glob\u00e6 a no permette de valut\u00e2 i effetti do PETM insce-o climma. In te de zone, comme o Nord America e a Spagna, risultan eviden\u00e7e de un periodo arido e cado mentre in te di atre zone, con l'aomento relativo di dinoflagell\u00e6 eutrofici in ti sedimenti m\u00e6n cost\u00ea da N\u0153uva Zelanda, se deduxe un marcao aomento da ciovoxit\u00e6.\nCaose poscibili.\nE poten\u00e7i\u00e6 caose do PETM son moltepli\u00e7i e no l'\u00e9 fa\u00e7ile discrimin\u00e2le. Ghe fu un aomento glob\u00e2 de tempiatue con un andamento pressoch\u00e9 costante, pe-o qu\u00e6 occore individu\u00e2 o meccanismo ch'o produsse un picco improvviso, accentuao da di effetti scinergici de retroa\u00e7ion poxitiva. O maggi\u00f4 agiutto o p\u0153u vegn\u00ee da l'analixi do ban\u00e7amento tra i isotopi do carbonio. Semmo che ghe fu un'oscilla\u00e7ion negativa compreisa tra \u22120,2% e \u22120,3% do \u03b413C in to ciclo complescivo do carbonio, e insce questa base poemo stim\u00e2 o quantitativo complescivo de massa carboniosa ch'o dev'ese st\u00e6to coinvolto in te l'evento. Questi carcoli se basan insce-a conscidera\u00e7ion che a quantit\u00e6 de carbonio de origine esogena do Paleogene a foise comparabile con quella odierna.\nAttivit\u00e6 vulcanica.\nPe bilanci\u00e2 a massa do carbonio e produe l'osserv\u00e2 varia\u00e7ion do \u03b413C, devan ese sciortie f\u0153ua da-o mantello terrestre attraverso l'attivit\u00e6 vulcanica a-o manco 1.500 Gton (miliardi de tonnell\u00e6) in to corso di do\u00ee picchi de 1000 anni, saiv'a d\u00ee un quantitativo 200 votte maggi\u00f4 do tascio de degassamento vulcanico da rimanente parte do Paleocene. In te tutta a stoia da T\u00e6ra no l'\u00e9 mai st\u00e6to identificao un scimile incremento esploxivo de l'attivit\u00e6 vulcanica. In to mion d'anni che precedettan o PETM gh'ea st\u00e6to un intenso vulcanismo in ta parte orient\u00e2 da Groenlandia, ma non sufficiente a spieg\u00e2 a rapidit\u00e6 co-a qu\u00e6 se innesc\u00f2 succescivamente o fenomeno. Anche ipotizzando che a gran parte di 1.500 Gton seggian st\u00e6te emisse in te 'n scingolo impulso, questo o no sai\u00e6 in graddo de spieg\u00e2 da solo a varia\u00e7ion da concentra\u00e7ion isotopica.\nD'atra parte gh'\u00e9 de indica\u00e7ioin che l'aomento de l'attivit\u00e6 o segge avvegnuo in te 'na fase succesciva do vulcanismo e associao a de frattue da assestamenti tettonici. De intruxoin de magma boggente in te di sedimenti ricchi de carbonio, porieivan avei innescao un degasamento de metan isotopicamente leggio in volummi sufficienti a provoc\u00e2 un rescadamento glob\u00e2 e giustific\u00e2 l'anomalia isotopica. Questa ipotexi a l'\u00e9 support\u00e2 da-a presen\u00e7a de esteixi complesci de sill intruxivi e di camin term\u00e6 che se estendan pe de miggi\u00e6a de chilometri in ti ba\u00e7\u00ee sedimentai da Norvegia \u00e7entr\u00e2 e do Shetland occident\u00e2.\nL'\u00e9 noto che e eru\u00e7ioin vulcaniche de grande intenscit\u00e6 p\u0153uan avei di importanti effetti insce-o climma, reduxendo o quantitativo de radia\u00e7ion sol\u00e2 ch'a razonze a superfi\u00e7ie terrestre, asbasciando a tempiatua da troposfea e modificando o schema da \u00e7ircola\u00e7ion atmosferica. Un'intensa attivit\u00e6 vulcanica ch'a se protrae anche pe pochi giorni a l'\u00e8 in graddo de emette di quantitativi de gas e \u00e7ennie che p\u0153uan influen\u00e7\u00e2 o clima pe di anni. I gas sorfo\u00e6 se trasforman in aerosol, go\u00e7\u00e7ettin-e submicroscopiche che arrivan a contegn\u00ee scin a 75% de acido sorforego. Doppo un'eru\u00e7ion, queste particelle de aerosol p\u0153uan arest\u00e2 sospeise in ta stratosfea anche pe trei o quattro anni.\nDe ulterio\u00ee faxi de attivit\u00e6 vulcanica porieivan avei innescao l'emiscion de metano e causao di atri eventi de rescadamento de l'Eocene comme o \"Mascimo termico de l'Eocene 2\" (ETM-2). L'\u00e9 st\u00e6to inoltre proposto che l'attivit\u00e6 vulcanica in ti Caraibi a posse avei modificao a \u00e7ircola\u00e7ion de correnti oceaniche amplificando cosc\u00ec a dimenscion di cangiamenti climatici.\nCicli orbit\u00e6.\nA presen\u00e7a de succescivi e ciu piccin eventi de rescadamento, comme o \"Mascimo termico de l'Eocene 2\" (ETM-2 o orizzonte Elmo), a l'ha portao a formul\u00e2 l'ipotexi che questi eventi se ripetan a di intervalli regol\u00e6 colleg\u00e6 a-i picchi de mascima eccentri\u00e7it\u00e6 de l'orbita terrestre, i cicli de Milankovi\u0107, con di picchi ogni 100.000 e 400.000 anni. In base a questo carcolo, o periodo attu\u00e2 de rescadamento o dovi\u00e6 du\u00e2 atri 50.000 anni, a caosa do minimo attu\u00e2 in te l'inclina\u00e7ion orbit\u00e2. L'aomento de l'insola\u00e7ion, collegao a l'inclina\u00e7ion orbit\u00e2, o provoca un aomento da tempiatua e o porta o scistema a innesc\u00e2 de retroa\u00e7ioin poxitive.\nImpatto cometaio.\nUna teoria ch'a l' ha sc\u0153usso una breve notoriet\u00e6 popol\u00e2 a l'ipotizza che una cometa ricca de 12C a l'agge corpio a T\u00e6ra dando ini\u00e7io a-o rescadamento glob\u00e2. Un impatto cometaio avvegnuo a cavallo tra Paleocene e Eocene o porri\u00e6 anche spieg\u00e2 de caratteristiche non ancon risolte, comme l'anomalia de l'iridio a Zumaia (in Spagna), l'improvvisa comparsa insce-e scugee da costa do New Jersey de argille caolinitiche contegninti di abbondanti nanoparticelle magnetiche, a qu\u00e6xi contemporania escurscion di isotopi do carbonio e o mascimo termico. In effetti un impatto cometaio dovi\u00e6 produe di effetti pressoch\u00e9 istantanei e verificabili segge insc l'atmosfea che insce-a superfi\u00e7ie oceanica, con de succescive ripercuscioin in ti \u00e6gue profonde.\nAnche tegnindo conto di effetti de retroa\u00e7ion, questo richiedi\u00e6 comunque a-o manco 100 Gton de carbonio de provenien\u00e7a extraterrestre. Un t\u00e2 impatto cosc\u00ec catastrofico o dovi\u00e6 avei lasciao de tra\u00e7\u00e7e evidenti, che per\u00f2 a-o momento no son ancon st\u00e6te identific\u00e6 con \u00e7erte\u00e7\u00e7a. L'ea st\u00e6to identificao un str\u00e6to de n\u0153uve metri de argilla caratterizzao da un magnetismo inuso\u00e2 e s' ea ipotizzao ch'o foise st\u00e6to formao da l'impatto; a so forma\u00e7ion a l'\u00e9 result\u00e2 per\u00f2 troppo lenta perch\u00e9 o magnetismo o posse ese consciderao comme o risultao de un impatto cometaio e inf\u00e6ti s' \u00e8 appurao che essa a l'\u00e9 o risultao de l'a\u00e7ion de battei.\nAnche l'anomalia de l'iridio (che soventi a l' \u00e8 un indicat\u00f4 de un apporto extraterrestre) osserv\u00e2 in Spagna a l'\u00e9 troppo debole pe associ\u00e2la a un impatto cometaio.\nCombustion da torba.\nL'ea st\u00e6to ipotizzao asc\u00ec a combustion de di enormi quantitativi de torba, da-o momento che durante o Pliocene gh'ea una maggi\u00f4 quantit\u00e6 de carbonio immagazzin\u00e2 in te biomasse terrestri de quanto ghe ne segge a-i nostri giorni, in quanto in te quello periodo e ciante aveivan una crescita ciu rigogliosa. Questa teoria a l'\u00e8 st\u00e6ta per\u00f2 respinta, perch\u00e9 pe produe a varia\u00e7ion do \u03b413C osserv\u00e2, se sai\u00e6 dovuo brux\u00e2 oltre o 90% de biomasse terrestri.\nAnche se o Paleocene o l'\u00e9 riconosciuo comme un periodo de accumula\u00e7ion da torba, i studdi effettu\u00e6 non son riusc\u00ee a identific\u00e2 di eviden\u00e7e da combustion de mateia organica foscile, segge sotto forma de caize che d'atro particolao carbonioso.\nEmiscioin de metano.\nNisciun-a de ipotexi finoa elenc\u00e6 a l'\u00e8 in graddo da sola de spieg\u00e2 a varia\u00e7ion isotopica do \u03b413C o o rescadamento do PETM. Un poscibile meccanismo de spiega\u00e7ion che porri\u00e6 amplific\u00e2 un-a de perturba\u00e7ioin ini\u00e7i\u00e6 o l'\u00e9 quello di clatrati. In particol\u00e6 condi\u00e7ioin de tempiatua e de prescion, o metano che vegne continuamente produto da-a decompoxi\u00e7ion microbica in ti sedimenti marin, o forma con l'\u00e6gua un clatrato, una struttua stabile a forma de gaggia che (comme o gia\u00e7\u00e7o) o l'intrappola e molecole de gas in forma solida. Con l'aomento da tempiatura, a prescion richiesta pe mantegn\u00ee stabile questa configura\u00e7ion a 'aomenta, coscicch\u00e9 i clatrati ciu superfi\u00e7i\u00e6 comen\u00e7an a collass\u00e2 liberando o metano ch'o sfuzze in te l'atmosfea. Poich\u00e9 i clatrati de origine biogenica g'han un picco in to \u03b413C de \u221260\u00a0\u2030 (per i clatrati inorganici o val\u00f4 o v\u00e2 \u221240\u00a0\u2030), anche de masse relativamente piccin-e p\u0153uan produe de scignificative escurscioin do rapporto isotopico \u03b413C.\nInoltre o metano o l'\u00e9 un potente gas a effetto s\u00e6ra, ch'o produxe quindi un elevao rescadamento; a trasmiscion do cal\u00f4 a-i sedimenti marin de profondit\u00e6, provoc\u00e2 da-e correnti oceaniche, a porta a una ulteri\u00f4 destabilizza\u00e7ion di clatrati. O tempo richiesto pe un aomento da tempiatua in graddo de diffonde o cal\u00f4 a una profondit\u00e6 sufficiente a innesc\u00e2 o collasso di clatrati o l'\u00e9 stimao in circa 2.300 anni, anche se o calcolo o l'\u00e9 fortemente influen\u00e7ao da-e assun\u00e7ioin de parten\u00e7a. O rescadamento oceanico dovuo a de alluvioin e e varia\u00e7ioin de prescion conseguenti a un asbasciamento do livello marin, porieivan avei provocao un'instabilit\u00e6 di clatrati e o rilascio do metano intrappolao. Questo processo o p\u0153u avvegn\u00ee in tempi de quarche miggi\u00e2 d'anni. O processo inverso, a fissa\u00e7ion do metan in ti clatrati, o richiede invece de dexenn-e de miggi\u00e6a d'anni.\nCircola\u00e7ion oceanica.\nI modelli sciu grande scaa da \u00e7ircola\u00e7ion oceanica son importanti pe comprende o meccanismo do trasporto de cal\u00f4 attraverso i oceani, anche se a nostra comprenscion a l'\u00e9 ancon a un stadio prelimin\u00e2. I modelli indican che gh'\u00e9 di meccanismi che permettan un rapido trasferimento do cal\u00f4 a-e piattaforme oceaniche di \u00e6gue basse che contengnan di clatrati, ma questi modelli no ariescian a riprodue a distribu\u00e7ion di d\u00e6ti effettivamente osserv\u00e2. \"Un rescadamento collegao a un'inverscion da sud a nord da forma\u00e7ion de correnti di \u00e6gue profonde, o sai\u00e6 in graddo de produe un cal\u00f4 sufficiente a destabilizz\u00e2 i gas idr\u00e6 do fondo marin fin a una profondit\u00e6 de a-o manco 1.900 m\" (K. Bice e J. Marotzke). Questa destabilizza\u00e7ion a porri\u00e6 avei produto o relascio de ciu de 2.000 Gton (miliardi de tonnell\u00e6) de gas metan dai clatrati do fondo oceanico.\nO PETM o porri\u00e6 ese st\u00e6to causao da un gradu\u00e2 rescadamento glob\u00e2 ch'o l' agge superao una s\u0153uggia de stabilit\u00e6 do scistema provocando un \"sato\" verso un n\u0153uvo equilibrio. Questi \"sati\" son st\u00e6ti osserv\u00e6 anche in ti modelli climatici do quaternaio, segge moderni che futui.\nO recupero.\nA varia\u00e7ion da distribu\u00e7ion isotopica do carbonio-13 (\u03b413C) a l'indica una duata compreisa tra 170.000 e 120.000 anni, ch'a l'\u00e9 relativamente rapida se confront\u00e2 co-o tempo de permanen\u00e7a do carbonio in te l'atmosfea moderna (100-200.000 anni). Una spiega\u00e7ion esauriente de questo rapido recupero a deve includde un scistema de retroa\u00e7ion.\nO scistema ciu probabile de recupero o ciamma in caosa un aomento da produttivit\u00e6 biologica attraverso o trasporto do carbonio in te profondit\u00e6 oceaniche. A questo se sai\u00e6 accompagnao un aomento glob\u00e2 de tempiatue e di livelli de CO2, comme asc\u00ec un incremento da disponibilit\u00e6 de nutrienti, derivante da l'aomento de l'eroxon continent\u00e2 a pr\u0153uvo a-e ate tempiatue e a-a maggi\u00f4 ciovoxit\u00e6; anche l'attivit\u00e6 vulcanica a p\u0153u avei apportao di n\u0153uvi nutrienti. Segondo \u00e7erti auto\u00ee un'eviden\u00e7a de questa accresciua produttivit\u00e6 biologica a provegne da-o bario biogenetico, mentre segondo di atri se p\u0153u dedue da l'aomento do bario deslenguao in to metano.\nA diverscifica\u00e7ion a suggerisce un aomento da produttivit\u00e6 in te zone cost\u00eae, ciu cade e fertilizz\u00e6 da-o deflusso di \u00e6gue, ch'a l'avi\u00e6 compensao a ridu\u00e7ion de produttivit\u00e6 in ti fondi oceanici."}
{"id": "10209", "revid": "12052", "url": "https://lij.wikipedia.org/wiki?curid=10209", "title": "433 Eros", "text": "Eros (formalmente 433 Eros, da-o grego \u1f1c\u03c1\u03c9\u03c2) o l'\u00e9 un asteroide do scistema sol\u00e2.\nO l'\u00e9 st\u00e6to scoverto o 13 agosto do 1898 da Auguste Charlois e Carl Gustav Witt, in moddo indipendente, e cosc\u00ec denominao da-a divinit\u00e6 de l'am\u00f4 da mitologia grega.\nA so orbita a o porta periodicamente ben vexin a-a T\u00e6ra: o l'ha un perielio de 1,1 UA e o l'\u00e9 quindi un asteroide near-Earth, categoria ciutosto ampia ch'a l'includde i asteroidi con l'orbita ch'a s'avvexi\u00f1a o a l'interseca quella da T\u00e6ra; ciu in particol\u00e2, Eros o l'\u00e9 un tipico asteroide Amor. Da-o punto de vista chimico, o l'\u00e9 clascificao comme asteroide de tipo S, composto cio\u00e8 prin\u00e7ipalmente da di scilic\u00e6.\nO g'ha 'na forma irregol\u00e2 con de dimenscioin de 34,4\u00a0\u00d7\u00a011,2\u00a0\u00d7\u00a011,2\u00a0km.\nO g'ha un caratteristego restrenzimento centr\u00e2: se o s'amia da-i poli, o l'assomeggia a una bana\u00f1a o un pistaccio. A so massa de 6,687\u00a0\u00d7\u00a01015\u00a0kg a l'\u00e9 p\u00e2 a circa un dexemioneximo da massa lun\u00e2. A superfi\u00e7ie, de c\u00f4 brun-doao, a l'app\u00e2 pesantemente crateizz\u00e2: i cratei maggio\u00ee razonzan de dimenscioin confrontabili con quelle de Eros m\u00e6ximo.\nE inmagine a ata risoluzion rivelan a presenza de un strato de regolite ch'o cr\u0153uve Eros in ogni so parte, o spess\u00f4 do qu\u00e6 o l'\u00e9 stimao ese tra 10 e 100\u00a0m.\nTra i oggetti do scistema sol\u00e2 de so dimenscioin, Eros o l'\u00e9 st\u00e6to quello ciu osservao. Storicamente, e so osservazioin son st\u00e6te rilevante pe a determinazion do val\u00f4 da parallasse sol\u00e2 (e conseguentemente de l'unit\u00e6 astronomica) e da massa do scistema T\u00e6ra-Lu\u00f1a. O l'\u00e9 o primmo asteroide intorno a-o qu\u00e6 ha orbitao e insce-o qu\u00e6 s'\u00e9 posao una sonda spazi\u00e2: a NEAR Shoemaker da NASA inf\u00e6ti, doppo ese intr\u00e2 in orbita o 14 frev\u00e2 2000, a l'\u00e9 atterr\u00e2 o 12 frev\u00e2 2001 insce-a superfi\u00e7ie de l'asteroide, dovve a l'ha conduto di analixi chimiche do s\u0153u.\nOsservazion.\nEros o l'\u00e9 un oggetto mediamente poco luminoso, ch'o manten pe di periodi de diversci anni de magnitudini compreise tra a dozzexima e a chinzexima.\nDurante i periodici avvexinamenti a-a T\u00e6ra (una dexe\u00f1a pe secolo), a l'oppoxizion o p\u0153u per\u00f2 razonze de magnitudine compreise tra l'ottava e a nona. In te di oppoxizioin ancon ciu r\u00e6e che se verifican ogni 81 anni - l'urtima a l'\u00e9 avvegnua into 1975 e a proscima a se verifichi\u00e2 into 2056 - Eros o razonze a magnitudine +7,1, divegnindo ciu luminoso de Nettun e di asteroidi da fascia prin\u00e7ip\u00e2, con l'eccezion de 4 Vesta e, de r\u00e6o, de 2 Pallas e 7 Iris.\nA l'oppoxizion, l'asteroide o p\u00e2 ferm\u00e2se, ma, a differenza de quante se verifica normalmente pe un corpo in conzonzion eliocentrica co-a T\u00e6ra, o so moto apparente o no vegne mai retrogrado. A-o momento da so scoverta, Eros o l'ea l'unico oggetto esterno a-a T\u00e6ra a exib\u00ee t\u00e2 comportamento, in seguito manifestao anche da di atri asteroidi \"near-Earth\". O so periodo scinodico de 845 giorni terrestri o l'\u00e9 un di ciu longhi tra quelli possedui da-i corpi do scistema sol\u00e2.\nStoia de osservazioin.\nScoverta.\nA scoverta de Eros a fu attribuia a Carl Gustav Witt, ch'o-o fotograf\u00f2 a n\u0153utte do 13 agosto 1898 da l'osservatoio berlineise de l'associazion astronomica Urania (\"Urania Sternwarte Berlin\"), comme un oggetto de unzexima magnitudine, mentre o l'eseguiva de mesue astrometriche de precixon da poxizion de l'asteroide 185 Eunike, acquixindo con un'espoxizion de doe \u00f4e un'immagine de una zona centr\u00e2 insce-a stella Beta Aquarii.\nTuttavia de immagini de l'asteroide fun arecugeite a m\u00e6xima n\u0153utte anche da Auguste Charlois da l'Osservatoio de Nizza, ma i d\u00e6ti fun da l\u00ea pubric\u00e6 solo quarche giorno doppo Witt: mentre a l'epoca se dette a corpa do ritardo a-o Charlois m\u00e6ximo, a-o qu\u00e6 vegniva rimproverao d'avei mancao de controll\u00e2 e lastre fotografiche inti giorni subito doppo a n\u0153utte da so espoxizion - o 14 d'agosto, ch'o cazz\u00e8 de dome\u00f1ega, e o 15, festivo - a caosa do ritardo a l'ea probabilmente dovua a un problema tecnico do telescopio, ch'o l'aiva fallio in te l'annull\u00e2 l'effetto do moto da T\u00e6ra, produxendo de immagini meno nitide. Questa circostanza, scoverta into 2002, a l'ha f\u00e6to sci che a l'astronomo fran\u00e7eise segge reconosciua anc\u0153u a scoverta indipendente.\nIn meno de doe settema\u00f1e, Adolf Berberich o calcol\u00f2 un'orbita prelimin\u00e2, ch'a permisse de not\u00e2 a scingolarit\u00e6 de l'asteroide rispetto a tutti i atri alloa noti: a-o perielio, l'oggetto se sai\u00e6 inf\u00e6ti trovao entro l'orbita de Marte. De succescive osservazioin, unie a l'individuazion de immagini de pre-scoverta arecugeite da l'Harvard College Observatory za into 1893, permissan de determin\u00e2 l'orbita con maggi\u00f4 accuatezza e de scrov\u00ee che l'asteroide into 1894 o s'ea avvexinao a-a T\u00e6ra: l'ea st\u00e6to cosc\u00ec scoverto o primmo asteroide near-Earth.\nO nomme Eros o fu scelto da Witt e Berberich in riferimento a-o dio grego de l'am\u00f4 , rompindo a tradizion ch'a l'aiva visto fin a alloa assegn\u00e2 a-i asteroidi di nommi femminili.\nOsservazioin succescive.\nInto corso de quarchedun di periodici avvexinamenti de Eros a-o nostro pianeta, a-i qu\u00e6 corrisponde de condizioin osservative particolarmente favoeive, l'asteroide o l'\u00e9 st\u00e6to oggetto de de mir\u00e6 campagne osservative - anche de carattere internazion\u00e2. A primma de queste a l'ebbe l\u0153ugo into biennio 1900-1901 e in t\u00e2 occaxon o \"Comit\u00e9 International Permanent pour l'Ex\u00e9cution Photographique de A Cartes du Ciel\" o svilupp\u00f2 un cian de travaggio - a-o qu\u00e6 aderin 58 osservatoi astronomici de varie nazioin - co-o scopo de mesu\u00e2 a parallasse sol\u00e2 (e quindi de determin\u00e2 a distanza media da T\u00e6ra da-o S\u00f4, ovvero l'Unit\u00e6 astronomica) attraverso de mesue da poxizion de Eros.\nSfrutando o f\u00e6to che l'asteroide o foise a l'oppoxizion (razonta o 30 ottobre 1900), se procedette mesuando l'angolo sotteiso da-e conzonzente tra Eros e i ponti d'osservazion insce-a T\u00e6ra. A distanza de l'asteroide da-a T\u00e6ra a fu quindi determin\u00e2 con de sempli\u00e7e relazioin trigonometriche: inf\u00e6ti e mesuazioin permissan de conosce i valo\u00ee di angoli interni do triangolo avente a-i propri vertexi l'asteroide e, presempio, do\u00ee punti insce-a T\u00e6ra (a longhezza da conzonzente tra i do\u00ee punti insce-a T\u00e6ra a l'ea anche questa nota). Se conscider\u00f2 quindi o triangolo avente a-i propri vertexi a T\u00e6ra, o S\u00f4 e 433 Eros: a distanza T\u00e6ra-asteroide a l'ea st\u00e6ta mesu\u00e2; noto o periodo de l'orbita de 433 Eros, a distanza S\u00f4-asteroide a po\u00e8 ese deduta da-a segonda lezze de Keplero; se poette quindi determin\u00e2 a distanza media da T\u00e6ra da-o S\u00f4, trovando pe quella un val\u00f4 de \u00a0km (o val\u00f4 ottegnuo attraverso de moderne mesuazioin radar o l'\u00e9 de \u00a0km). I risult\u00e6 fun pubric\u00e6 da Arthur Hinks into 1910. O metodo o p\u0153u in prin\u00e7ipio ese d\u0153uviao con un qu\u00e2-se-s\u00e6 terzo corpo, tuttavia, affinch\u00e9 e mesue angol\u00e6 seggian e ciu precise poscibile l'\u00e9 necessaio che o terzo corpo o segge vexin a-a T\u00e6ra. Da ch\u00ec o vantaggio derivante da l'ad\u0153uvi\u00e2 un asteroide comme Eros.\nUna segonda campagna internazion\u00e2 votta a determin\u00e2 una megio approscimazion da parallasse sol\u00e2 a fu organizz\u00e2 into 1930-1931 da-a \"Solar Parallax Commission\" de l'Union Astronomica Internazion\u00e2. In te sta occaxon, l'asteroide o razonse una distanza de circa 0,178 UA da-a T\u00e6ra, ben infei\u00f4 rispetto a l'occaxon precedente. I risult\u00e6 in meito fun pubric\u00e6 into 1941 da Harold Spencer Jones.\nInto 1901 inoltre l'astronomo fran\u00e7eise Charles Andr\u00e9 o l'aiva registrao de variazioin periodiche inta luminoxit\u00e6 de Eros e o l'aiva proposto che l'oggetto o poese ese costituio da do\u00ee nuclei a forma de \u00abmanubrio da ginnastica\u00bb. Into 1931, i astronomi sudafrichen van den Bos e Finsen descrissan a forma de l'asteroide comme un \u00ab\u0153utto\u00bb, ne mesuon o periodo de rivoluzion in 5 \u00f4e e 17 menuti e ne stimon o diametro in 23 km (ben proscimo a-o val\u00f4 re\u00e2 de 21 km). In te questo periodo, inoltre, fu applic\u00e2 e affin\u00e2 insce Eros a tecnica de curve de luxe pe a determinazion do periodo de rotazion e da direzion de l'asse de rotazion de un asteroide.\nL'orbita seguia da l'asteroide a o rende particolarmente adatto anche pe determin\u00e2 a massa do scistema T\u00e6ra-Lu\u00f1a, valutando e variazioin produte into so moto da-i incontri ravvexin\u00e6 a-o scistema. Inf\u00e6ti, l'orbita che ogni oggetto o percore in gio a-o S\u00f4 a l'\u00e9 perturb\u00e2 da-e azioin gravitazion\u00e6 di pianeti maggio\u00ee. Perch\u00e9 segge poscibile detetermin\u00e2 a massa de un pianeta da-o confronto de l'orbita effettiva de un oggetto campion con quella predita pe o m\u00e6ximo oggetto da-a meccanica kepleria\u00f1a, l'\u00e9 necessaio ch'a segge conosciua con precixon adegu\u00e2 l'orbita percorsa da l'oggetto e che i azioin gravitazion\u00e6 de disturbo eser\u00e7it\u00e6 da-o pianeta razonzan un'entit\u00e6 apprexeive, o s\u00e6, da-o momento che queste son inversamente proporzion\u00e6 a-o quadrao da distanza, che l'oggetto campion se avvexi\u00f1e sufficientemente a-o pianeta do qu\u00e6 se v\u0153u determin\u00e2 a massa. Eros o soddisfa entrambe queste receste, da-o momento che tra i oggetti do scistema sol\u00e2 de so dimenscioin o l'\u00e9 st\u00e6to quello ciu studiao, o l'\u00e9 osservabile da-a T\u00e6ra in ogni punto da so orbita e o l'esegue di periodici avvexinamenti a-o nostro pianeta.\nEduard Noteboom, into 1921, o fu o primmo a esegu\u00ee sti carcoli, basandose insce-e osservazioin condute into periodo compreiso tra o 1893 e o 1914; Witt i ripet\u00e8 into 1933, d\u0153uviando di osservazioin insce un periodo ciu ampio, condute tra o 1893 e o 1931. Infin, un terzo val\u00f4 o fu proposto da Eugene Rabe into 1950, d\u0153uviando e osservazioin arecugeite into periodo tra o 1926 e o 1945, e revisto into 1967 da Rabe m\u00e6ximo e Mary Parmenter Francis. Da alloa in \u00e7a, pe megio\u00e2 ulteriormente a stimma da massa do scistema T\u00e6ra-Lu\u00f1a, l'\u00e9 risultao ciu conveniente f\u00e2 ricorso a-e sonde spazi\u00e6.\nInto biennio 1974-1975 l'\u00e9 st\u00e6to quindi oggetto de una terza campagna de osservazioin, in occaxon de un avvexinamento particolarmente streito a-a T\u00e6ra, i risult\u00e6 da qu\u00e6 fun pubric\u00e6 into numero do mazzo do 1976 da revista \"Icarus\". Eros o fu osservao into vixibile, in te l'infrarosso e attraverso di strumenti radar; ne fun stim\u00e6 l'albedo (p\u00e2 a 0,19\u00a0\u00b1\u00a00,01), e dimenscioin (13\u00a0\u00d7\u00a015\u00a0\u00d7\u00a036\u00a0km), o periodo de rotazion (5 \u00f4e 16 menuti e 13,4 segondi) e a direzion de l'asse de rotazion. Fun \u00e7erc\u00e6 di indizi insce-a so compoxizion, mentre e osservazioin in te l'infrarosso rivelon a presenza in superfi\u00e7ie de un strato de regolite scimile a quella lun\u00e2.\nO 23 zen\u00e2 1975 l'\u00e9 st\u00e6to inoltre osservao da-i Stati Unii l'occultazion da parte de Eros da stella Kappa Geminorum (de magnitudine 3,73), l'unica da qu\u00e6 s'agge 'na tra\u00e7\u00e7a storica.\nIn ti anni ottanta e novanta, Eros o l'\u00e9 st\u00e6to ogetto de n\u0153uve osservazioin, anche radar, votte a determin\u00e2ne con maggi\u00f4 accuratezza e dimenscioin, a forma e, ciu in gener\u00e2, a arec\u0153ugge quante ciu informazioin poscibile in vista da miscion Near Earth Asteroid Rendezvous che a NASA a l'avi\u00e6 lan\u00e7ao into 1996.\nInto zen\u00e2 do 2012 Eros o l'\u00e9 torna tranxitao in proscimit\u00e6 da T\u00e6ra, razonzendo una distanza confrontabile con quella razonta into 1931, e anche in te st'occaxon o l'\u00e9 st\u00e6to oggetto de di osservazioin.\nMiscioin spazi\u00e6.\nInto 1996 a NASA a l'ha lan\u00e7ao a sonda Near Earth Asteroid Rendezvous, in seguito rinomin\u00e2 NEAR Shoemaker, svilupp\u00e2 pe esegu\u00ee o studio prolongao de un asteroide near-Earth. I vincoli into delta-v imposti into trasferimento orbit\u00e2 da-e specifiche de progetto, poneivan una miscion insce Eros a-o limite de fattibilit\u00e6, rispetto a di atri obiettivi ciu proscimi a-a T\u00e6ra qu\u00e6 1943 Anteros, 3361 Orpheus e 4660 Nereus, inizialmente preferii. Eros o fu tuttavia ritegnuo ciu interessante e o fu razonto grazie a l'individuazion de un opportun cian de x\u0153u - calcolao da Robert W. Farquhar - ch'o previdde una man\u0153uvra de ca\u00e7afrusto gravitazion\u00e2 co-a T\u00e6ra e o permisse asc\u00ec o sorvolo de l'asteroide 253 Mathilde inta fascia prin\u00e7ip\u00e2.\nA miscion a ogni moddo a l'and\u00f2 a reizego de fall\u00ee quande a-o momento da primma man\u0153uvra de rendezvous con Eros se present\u00f2 un problema into controllo d'assetto ch'o condusse a-a perdia do contatto co-a sonda pe 27 \u00f4e. Ci\u00f2 rimand\u00f2 de circa un anno o previsto rendezvous con l'asteroide, a-o 14 frev\u00e2 2000, quande a sonda a gh'intr\u00f2 in orbita in gio con successo.\nNEAR Shoemaker o l'orbit\u00f2 in gio a Eros percorrindo di orbite progrescivamente ciu streite fin a 35 km de raggio - segge into cian pol\u00e2 de l'asteroide, segge in quello equatori\u00e2 - e eseguindo di sorvoli radenti razonzendo una distanza minima de 2-3 km da-a superfi\u00e7ie. O mapp\u00f2 a superfi\u00e7ie e o ne identific\u00f2 e formazioin geologiche, o permisse de mesue gravimetriche e o comp\u00ec di analixi da compoxizion de l'asteroide attraverso di spettrometri in te l'infrarosso e inti raggi X. O 12 frev\u00e2 2001, do\u00ee giorni primma da concluxon originaiamente cianific\u00e2 da miscion, fu tentao una disceisa controll\u00e2 verso a superfi\u00e7ie ch'a se concluse con l'atterraggio da sonda in proscimit\u00e6 do crat\u00ea Himeros - vexin a-a \"sella\" de l'asteroide. Con sorpreisa di m\u00e6ximi controllo\u00ee de miscion, a sonda a risult\u00f2 ancon operativa e inti succescivi sezze giorni fun condute mesue insce-a compoxizion do s\u0153u do scito d'atterraggio co-o spettrometro inti raggi gamma, ch'o s'ea rivelao poco effica\u00e7e inti osservazioin condute da l'orbita. A miscion a l'\u00e9 termin\u00e2 o seguente 28 frev\u00e2.\nParametri orbit\u00e6 e rotazion.\n433 Eros o l'orbita a una distanza media da-o S\u00f4 de 217,5 mioin de km, p\u00e2 a circa 1,5 UA e o completa una rivoluzion intorno a-a stella in te 643,246 giorni, p\u00e2 a 1,76 anni. L'orbita a l'\u00e9 inclin\u00e2 de 10,830\u00b0 rispetto a-o cian de l'eclittica; pe via da so eccentricit\u00e6 p\u00e2 a 0,223, a distanza tra o pianeta e o S\u00f4 a varia de circa 276 mioin de chilometri tra i do\u00ee apsidi: o perielio, ponto de l'orbita in to qu\u00e6 se verifica o mascimo avvexinamento a-o S\u00f4, o l'\u00e9 a 1,113 UA da-a stella, mentre l'afelio, punto de l'orbita in to qu\u00e6 se verifica o mascimo allontanamento da-o S\u00f4, o l'\u00e9 a 1,783 UA. l'orbita de Eros quindi a l'\u00e9 sempre esterna rispetto a quella da T\u00e6ra - qualificandolo comme asteroide Amor, mentre o l'attraversa quella de Marte. A minima distanza tra l'orbita de Eros e quella da T\u00e6ra (\"Minimum Orbit Intersection Distance\", MOID) a l'\u00e9 p\u00e2 a 0,148532 UA. Un val\u00f4 proscimo a questa o l'\u00e9 st\u00e6to razonto into 1975 e sai\u00e2 torna razonto into 2056 durante un di periodici avvexinamenti de Eros a-o nostro pianeta.\nUn oggetto o p\u0153u rest\u00e2 insce un'orbita comme quella percoria da Eros a-o ciu pe dexe mioin d'anni, primma che questa a segge perturb\u00e2 da de interazioin gravitazion\u00e6 co-i pianeti do Scistema sol\u00e2. De simulazioin condute da P. Michel e colleghi suggeriscian che Eros o posse divent\u00e2 un asteroide geosecante da ch\u00ec a do\u00ee mioin d'anni e individuan una probabilit\u00e6 non nulla che Eros o posse in urtimo collidde co-o nostro pianeta.\nEros o completa una rotazion in 5,27 \u00f4e; o so asse de rotazion, inclinao de 89\u00b0 rispetto a-o cian orbit\u00e2, o l'\u00e9 soggetto a un moto de nutazion ch'o genera di oscillazioin che razonzan i 55\" (pe confronto, l'ampiezza da nutazion terrestre a l'\u00e9 de l'ordine di 2\") inta direzion perpendicol\u00e2 a-o cian orbit\u00e2; o moto de precescion a-o qu\u00e6 \u00e8 soggetto, invece, o l'\u00e9 de 2,84\" l'anno.\nFormazion.\nVari indizi indican che Eros o segge o frammento de un corpo preexistente. L'\u00e9 inoltre improbabile ch'o posse esise formao in proscimit\u00e6 de l'attu\u00e2 orbita, inta popolazion di near-Earth object (NEO) - instabile pe di periodi de tempo supeio\u00ee a-i dexe mioin d'anni, ma, in accordio a-i modelli de formazion do scistema sol\u00e2, o pori\u00e6 esise formao inta porzion interna da fascia prin\u00e7ip\u00e2, domin\u00e2 da di asteroidi de tipo S, di qu\u00e6 o condividde a compoxizion. Eros o pori\u00e6 avei abbandonao a fascia prin\u00e7ip\u00e2 circa 16 mioin d'anni fa. Di astronomi italien ritegnan inoltre d'avei identificao - da di studdi de dinamica orbit\u00e2 e analixi spettroscopiche - inta famiggia Maria i atri frammenti do corpo progenit\u00f4 de Eros.\nInsce Eros no l'\u00e9 st\u00e6to rilevao presenza de un campo magnetico, che se presente a dovi\u00e6 ese infei\u00f4 a-o limite de senscibilit\u00e6 do magnetometro a bordo da sonda NEAR Shoemaker: : 4 nT. Ci\u00f2 pori\u00e6 ese spiegao co-o f\u00e6to che l'asteroide, into so processo de formazion, o no sai\u00e6 mai passao pe una fase liquida.\nCaratteristeghe chimico-fixiche.\nMassa e dimenscioin.\nEros o l'\u00e9 o segondo asteroide NEAR pe dimenscioin, doppo 1036 Ganymed. O l'a una forma irregol\u00e2 ch'a ricorda un'enorme bana\u00f1a se osservao da-a direzion di poli, o un pistaccio, a caosa do restrenzimento inta zona centr\u00e2, indicao comme \"sella\" (\"saddle\" in ingleise). O p\u0153u ese descrito approscimativamente da un ellissoide de dimenscioin de 34,4\u00a0\u00d7\u00a011,2\u00a0\u00d7\u00a011,2\u00a0km, a-o qu\u00e6 corrisponde un diametro medio de 16,84\u00a0\u00b1\u00a00,06\u00a0km. O l'occupa un volumme de circa \u00a0km\u00b3 e a so superfi\u00e7ie a se estende pe circa \u00a0km\u00b2.\nDe mesuazioin radiometriche condute durante a miscion NEAR Shoemaker han permesso de determin\u00e2 con precixon a massa de Eros, p\u00e2 a 6,687\u00a0\u00b1\u00a00,003\u00a0\u00d7\u00a01015kg, circa un dexemioneximo da massa lun\u00e2. Rapportando t\u00e2 val\u00f4 co-o so volumme, se ottegne una denscit\u00e6 de \u00a0\u00b1\u00a030\u00a0kg/m\u00b3, proscima a quella da crosta terrestre. Poich\u00e9 Eros o no g'ha una forma sferica, a gravit\u00e6 insce-a so superfi\u00e7ie a varia da punto a punto tra 2,1 e 5,5 mm/s\u00b2; inf\u00e6ti, questa dipende da-a distanza loc\u00e2 da-o centro de gravit\u00e6 de l'asteroide. A velocit\u00e6 de fuga insce-a superfi\u00e7ie - correl\u00e2 a-o val\u00f4 de l'accelerazion de gravit\u00e6 loc\u00e2 e a-o val\u00f4 loc\u00e2 de l'accelerazion centripeta dovua a-o moto de rotazion de l'asteroide - a p\u0153u vari\u00e2 tra 3,1 e 17,2\u00a0m/s.\nCompoxizion.\nSpettroscopicamente, Eros o p\u0153u ese clascificao tra i asteroidi de tipo S (IV), dovve o IV o l'\u00e9 un indicat\u00f4, in te 'na sc\u00e2 ch'a va da I a VII introduta da Gaffey \"et al.\" into 1993, do contegnuo de olivi\u00f1e e ortopirosseni presenti in superfi\u00e7ie. In particol\u00e2, i asteroidi do gruppo IV presentan un'elev\u00e2 variabilit\u00e6 into rapporto tra olivi\u00f1e e ortopirosseni povei de ca\u00e7o (scilic\u00e6 feroxi), vegnindo associ\u00e6 a-e condrite ordinaie. Into caxo specifico de Eros, di osservazioin condute in te l'infrarosso da-a T\u00e6ra, aveivan portao a ritegn\u00ee che una faccia de l'asteroide a foise ricca maggiormente de olivi\u00f1e e a presentesse de caratteristeghe che l'accomunassan a i asteroidi S(II), mentre l'atra de pirosseni, con caratteristeghe analoghe a i asteroidi S(V). A clascificazion spettr\u00e2 de Eros a sai\u00e6 quindi deriv\u00e2 da un bilan\u00e7amento de doe superfi\u00e7ie.\nI osservazioin condute co-o spettrografo infrarosso (NIS) a bordo da sonda NEAR Shoemaker han rilevao una maggi\u00f4 uniformit\u00e6 inta compoxizion da superfi\u00e7ie, con de eccezioin rappresent\u00e6 da de zone in proscimit\u00e6 a di cratei da impatto. O spettro arecugeito da-o strumento o mostra doe gren bande de asciorbimento in proscimit\u00e6 de 1 e 2 \u03bcm, che son st\u00e6te associ\u00e6 a-a presenza de di miner\u00e6 femici comme olivi\u00f1e e pirosseni, con un'abbondanza mesu\u00e2 comme rapporto de ortopirosseni (opx) insce olivi\u00f1e e ortopirosseni (ol + opx) de 42\u00a0\u00b1\u00a04%. I studioxi ritegnan tuttavia de poei distingue a presenza de aomanco atre tr\u00e6 specie miner\u00e6, pe una sola de qu\u00e6 saieivan presente d\u00e6ti bastanti a-a so identificazion. L'e st\u00e6to suggeio, inf\u00e6ti, che possan ese presenti anche di clinopirosseni ricchi de ca\u00e7o, inta forma de diopside o augite, a qu\u00e6 presenza a l'\u00e9 rilev\u00e2 anche inte condriti H, L e LL con de per\u00e7entu\u00e6 rispettivamente de 12, 17 e 19%. Un megioamento inte conoscenze insce-a compoxizion de Eros o pori\u00e2 deriv\u00e2 infin da una maggi\u00f4 comprenscion do fonzionamento do strumento e conseguentemente da una megio calibrazion di d\u00e6ti arecugeiti.\nNEAR Shoemaker o l'ha inoltre arecugeito di d\u00e6ti insce-a compoxizion element\u00e2 de Eros attraverso i spettrometri inti raggi X e gamma. Stim\u00e2 comme rapporto element\u00e2 rispetto a-o scili\u00e7io, in de mesue condute insce tutta a superfi\u00e7ie attraverso o spettrometro a raggi X (XRS), a l'\u00e9 risult\u00e2 ese pe \u00e7erti versci analoga a quelle de condrite ordinaie (inti valo\u00ee de Fe/Se, A-o/Se e Mg/Se), ma con un min\u00f4 quantitativo de sorfo. No l'\u00e9 poscibile savei tuttavia se ci\u00f2 segge limitao a una dexe\u00f1a de \u03bcm da superfi\u00e7ie (corrispondente a-o poei penetrante do strumento) opp\u00f9 a permanga asc\u00ec a l'interno de l'asteroide. O spettrometro a raggi gamma (GRS) invece o l'ha fornio di d\u00e6ti validi solo quande a sonda a s'\u00e9 pos\u00e2 insce-a superfi\u00e7ie, essendo st\u00e6ta sovrastim\u00e2 a so port\u00e2. E mesue son quindi limit\u00e6 a circa un metro cubbo de Eros. O strumento o l'ha rilevao di valo\u00ee de l'abbondanza do potascio e di rapporti Mg/Se e Se/O confrontabili con quante mesuao inte condrite, ma un contegnuo min\u00f4 de f\u00e6ro inti rapporti Fe/Se e Fe/O.\nUn primmo problema sollevao da questi d\u00e6ti o l'\u00e9 relativo a-a penuria de sorfo insce-a superfi\u00e7ie. Son st\u00e6ti ipotizz\u00e6 almeno trei meccanismi che possan giustific\u00e2la, o ciu probabile di qu\u00e6 o l'\u00e9 che l'elemento o segge and\u00e6to perduo in to spazio pe effetto do bombardamento de radiazioin e di micrometeorite subio da-a superfi\u00e7ie m\u00e6xima (\"space weathering\"). l'atra question averta a l'\u00e9 a discrepanza inti valo\u00ee do rapporto Fe/Se mesu\u00e6 da-i do\u00ee stromenti; l'ipotexi ciu probabile a l'\u00e9 ch'o derive da una segregazion do f\u00e6ro da-i scilic\u00e6 entro a regolite. Into complesso, infin, i osservazioin no permettan de associ\u00e2 Eros a una specifica sottoclasse de condrite ordinaie e son sorti dubbi insce l'effettiva rappresentativit\u00e6 da regolite da compoxizion complesciva de l'asteroide.\nL'\u00e9 st\u00e6to supposto che 433 Eros o contegne de maggio\u00ee quantit\u00e6 de oo, argento, zinco, alluminio e di atri metalli rispetto a quante segge st\u00e6to, o pori\u00e2 mai ese, estr\u00e6to da-i livelli ciu superfici\u00e6 da crosta terrestre.\nStruttua interna.\nEros o l'\u00e9 un corpo da-a struttua interna essenzialmente uniforme, comme suggerisce a distribuzion do so campo gravitazion\u00e2 e o f\u00e6to che o centro de massa qu\u00e6xi o coincidde co-o centro da figua. Tuttavia o possede una denscit\u00e6 leggermente infei\u00f4 a quella de condriti ordinaie (OC) - mediamente p\u00e2 a \u00a0kg/m\u00b3 - e ci\u00f2 fa suppo\u00f1e ch'o presente una scignificativa poroxit\u00e6 macroscopica, stim\u00e2 tra o 21% e o 33%. Questo sai\u00e6 coerente con una stoia de impatti che avieivan pesantemente frattuao, ma no disgregao, l'asteroide, insce-a superfi\u00e7ie do qu\u00e6 l'\u00e9 poscibile individu\u00e2 de struttue che mostran un'elev\u00e2 coerenza; i pezzi saieivan quindi arest\u00e6 pe o ciu in poxizion o avieivan subio solo di picceni spostamenti che avieivan infin conduto a-a creazion de cavit\u00e6 interne.\nBuczkowski e colleghi han sostegnuo into 2008 che foise poscibile leze insce-a superfi\u00e7ie de stoie differente pe e doe estremit\u00e6 de Eros e suggerio che l'asteroide o se componesse de doe parte a contatto. A creazion de un \"database\" dettaggiao de caratteristeghe superfi\u00e7i\u00e6 de Eros ha conduto i m\u00e6ximi auto\u00ee a rivedde e proprie ipotexi into 2009, avendo identificao de struttue che, presente in entrambe e estremit\u00e6 de l'asteroide, saieivan a sostegno de l'ipotexi che Eros segge un oggetto compatto.\nInfin, R. Greenberg o ritegne che segge poscibile identific\u00e2 parallelamente a-o Hinks Dorsum - precedentemente riconosciuo comme una faggia compresciva - una ve\u00f1a de roccia ch'a costitui\u00e6 un punto de forza inta struttua interna de l'asteroide, ch'a pori\u00e6 esise origin\u00e2 into corpo progenit\u00f4 de Eros e succescivamente mantegnua, rescistendo a l'azion erosiva di impatti. T\u00e2 struttua a pori\u00e6 ese a l'origine da forma allonghia de l'asteroide.\nSuperfi\u00e7ie.\nE figue prominente insce-a superfi\u00e7ie de Eros son trei cratei d'impatto. O maggi\u00f4, Himeros, o presenta un diametro de circa 11\u00a0km e una profondit\u00e6 de 1,5\u00a0km e se tr\u0153uva insce-o lao convesso de l'asteroide. Insce-o so bordo sud-occident\u00e2 se sovrappo\u00f1e o crat\u00ea Charlois de circa 7\u00a0km de diametro e profondo quarche \u00e7entan\u00e2 de metri, ci\u00e6amente ciu zoveno do precedente. A-o so interno se dispo\u00f1e un strato de regolite no consolidao, relativamente profondo. Infin, insce-o lao concavo l'\u00e9 presente o crat\u00ea Psyche de circa 5\u00a0km de diametro e profondo 1\u00a0km. O crat\u00ea o l'\u00e9 antigo da-o momento che insce-o so bordo son presenti ben quattro cratei de circa 1\u00a0km de diametro ciaschedun e, poich\u00e9 o contegne do materi\u00e2 espulso in te l'impatto che ha generao a Charlois Regio, \u00e8 de seguo precedente a questa. No l'\u00e9 tuttavia poscibile stabil\u00ee se temporalmente o l'ha preceduto o seguio Himeros, perch\u00e9 e so superfi\u00e7ie no razonzan de dimenscioin t\u00e6 da rappresent\u00e2 un campion statisticamente scignificativo.\nApprofondindo l'indagine a una risoluzion maggi\u00f4 (compreisa tra 1\u00a0km e 100\u00a0m), insce-a superfi\u00e7ie pesantemente crateizz\u00e2 se sovrappo\u00f1e de creste e de striatue. O Hinks Dorsum, in particol\u00e2, ch'o se estende pe 18 km in te l'emisfeo settentrion\u00e2, o pori\u00e6 ese a manifestazion de una faggia ben esteisa ch'a tr\u0153uva una prosecuzion inte Callisto Fossae, inta parte opposta de l'asteroide. Comme za dito, R. Greenberg o l'interpreta vi\u00e7eversa comme una struttua de forza e no de debolezza de l'asteroide.\nScignificativamente, o numero di cratei de piccene dimenscioin (infeio\u00ee a-i 100-200\u00a0m) o l'\u00e8 min\u00f4 de quante teoricamente atteiso, analogamente a quante osservao insce Fobos e insce-i aticen lun\u00e6. L'\u00e9 st\u00e6to ipotizzao che questo segge dovuo a-o moto da regolite - provocao da-a pendenza da superfi\u00e7ie o da-e onde scismiche gener\u00e6 da un impatto astronomico - ch'o l'avi\u00e6 scancellao e tra\u00e7\u00e7e di impatti de mino\u00ee dimenscioin. Se ritegne, in particol\u00e2, d'avei individuao in te l'impatto ch'o l'ha d\u00e6to origine a-a Charlois Regio a caosa de l'assenza de cratei de piccene dimenscioin (con diametro infei\u00f4 a-i 500\u00a0m) da de diverse aree - che corrispondan complescivamente a-o 40 % da superfi\u00e7ie de l'asteroide - compreise entro una distanza in linia retta de 9\u00a0km da-o punto de l'impatto. Responsabile da degradazion da superfi\u00e7ie sai\u00e6 st\u00e6ta l'energia scismica produta da l'impatto, ch'a se sai\u00e6 propag\u00e2 attraverso tutto l'asteroide sotto forma de onde e a l'avi\u00e6 determinao o crollo de struttue ciu picci\u00f1e. Poich\u00e9 Eros o g'ha una forma irregol\u00e2, punti anche lonten da superfi\u00e7ie p\u0153uan ese conzonti da una linia retta ch'a l' attraversa l'asteroide, de longhezza infei\u00f4 rispetto a-o percorso superfi\u00e7i\u00e2. Cosc\u00ec, di aree che fra l\u00f4 pan ben distante, insce de \"facce\" opposte de l'asteroide, ma compreise entro 9\u00a0km da l'impatto, saieivan st\u00e6te interess\u00e6 da l'evento ch'o l' avi\u00e6 determinao infin una distribuzion inegu\u00e2 da denscit\u00e6 de cratei insce-a superfi\u00e7ie. O m\u00e6ximo impatto o l'avi\u00e6 asc\u00ec originao a ciu gran parte di mag\u0153u spanteg\u00e6 insce-a superfi\u00e7ie. T\u00e2 produzion a l'\u00e9 st\u00e6ta spieg\u00e2 comme dovua a-a particolarit\u00e6 do scito de l'impatto, che, avvegnuo insce-o bordo de un atro grande crat\u00ea, o pori\u00e6 avei razonto di strati ciu profondi.\nSotto i 50 m, infin, i masci e e struttue associ\u00e6 a-o trasporto da regolite dominan a morfologia da superfi\u00e7ie. No se rileva invece e tra\u00e7\u00e7e de l'affioramento de rocce do substrato.\nO strato superfi\u00e7i\u00e2 o l'appari\u00e6 a l'\u0153uggio uman noteivemente uniforme, de c\u00f4 bru\u00f1doao. E prin\u00e7ip\u00e6 anomalie inta colorazion saieivan rappresent\u00e6 da doe tipologie de depoxiti, i un caratterizz\u00e6 da di valo\u00ee elev\u00e6 de l'albedo, individu\u00e6 insce-e ligge de \u00e7erti cratei de gren dimenscioin e interpret\u00e6 comme dovui a l'affioramento de materi\u00e2 do substrato meno alterao da-o \"space weathering\" (esposto a pr\u0153uvo a di fenomeni de scorrimento do strato superfi\u00e7i\u00e2); i atri, diti \"pond\" (stagni), orizzont\u00e6 e da-a superfi\u00e7ie levig\u00e2, che presentan una componente bluastra da colorazion ciu intensa rispetto a-o terren circostante. Quest'urtimi saieivan produti da materi\u00e2 a gra\u00f1a fi\u00f1a ch'a l'\u00e9 and\u00e6ta a imp\u00ee di cratei existenti, livellandose segondo una superfi\u00e7ie equipotenzi\u00e2 loc\u00e2. Basti\u00e6 una profondit\u00e6 de 20 cm pe d\u00e2 e caratteristeghe osserv\u00e6. O c\u00f4 bluastro o pori\u00e6 ese conseguenza de dimenscioin di gren, ma anche da segregazion di scilic\u00e6 da-o f\u00e6ro. I \"pond\" saieivan composti prevalentemente da-i primmi, mentre o f\u00e6ro o l'avi\u00e6 razonto una poxizion de equilibrio a maggi\u00f4 profondit\u00e6. Questo pori\u00e6 anche spieg\u00e2 e rilevazioin do GRS, essendo NEAR Shoemaker atterr\u00e2 proprio in proscimit\u00e6 de un pond. L'\u00e9 st\u00e6to ipotizzao che o materi\u00e2 ch'o costituisce i \"pond\" o posse provegn\u00ee da l'interno de l'asteroide opp\u00f9 - segondo un'ipotexi ciu recente - o posse deriv\u00e2 da-a disgregazion di masci caus\u00e2 da-o ciclo termico. L'\u00e9 poscibile che inte zone direttamente illumin\u00e6 da-i raggi sol\u00e6 se razonze a-o perielio una tempiatua superfi\u00e7i\u00e2 de 100\u00a0\u00b0C; mentre de mesue eseguie durante e \u00f4e notturne han indicao una tempiatua vexi\u00f1a a-i -150\u00a0\u00b0C. L'escurscion termica giornalea sai\u00e6 compreisa tra 10 e 100\u00a0\u00b0C.\nO strato da regolite o razonze un spess\u00f4 superi\u00f4 aomanco a-i 10\u00a0m, ma in te di punti o pori\u00e6 razonze anche i 100\u00a0m. Questo supponendo che existe un'interfaccia netta tra a regolite m\u00e6xima e un strato profondo de roccia de maggi\u00f4 compattezza, interfaccia ch'a pori\u00e6 anche manc\u00e2; in t\u00e2 caxo a regolite superfi\u00e7i\u00e2 a degradi\u00e6 verso di blocchi de dimenscioin sempre maggio\u00ee.\nEros inta coltua.\nQuande Eros o l'\u00e9 st\u00e6to scoverto l'ea za st\u00e6ta introduta a distinzion tra i pianeti e i asteroidi (pianeti mino\u00ee o pianetin). Ciononostante, e so peculiarit\u00e6 attion l'attenzion segge da comunit\u00e6 scientifica, segge de l'opinion pubrica: Eros, inf\u00e6ti, non solo o l'ea o primmo oggetto a vegn\u00ee scoverto tra a T\u00e6ra e Marte, ma o l'effettoava di periodici avvexinamenti a-o nostro pianeta.\nO comparse pe a primma votta in te 'n'\u0153uvia de fantascienza into racconto in lengua ingleise \"Our Distant Cousins\" (1929) do scritt\u00f4 irlandeise Lord Dunsany, into qu\u00e6 un aviat\u00f4 avventuroso o finisce insce l'asteroide pe un err\u00f4 de navigazion into so vi\u00e6gio de ritorno da Marte; Eros o l'\u00e9 un mondo vivo, coverto de boschi e abitao da di anim\u00e6 scimili a quelli terrestri, ma da-e dimenscioin picceniscime. Sai\u00e2 p\u0153u ambient\u00e2 insce Eros a striscia a fumetti \"On the Planetoid Eros\" da serie \"Buck Rogers\", pubric\u00e2 tra o 17 agosto e o 2 dexembre do 1931 in ti Stati Unii.\nInto 1933, o futuo fixico Freeman Dyson, alloa de n\u0153uve anni, o scrisse o racconto incompio \"Sir Phillip Robert's Erolunar Collision\", in to qu\u00e6 o l'immagina una spedizion insce-a Lu\u00f1a pe osserv\u00e2 a collixon de l'asteroide co-o satellite. O tema da poscibile collixon o ricorri\u00e2 anche succescivamente. Cosc\u00ec, in te l'episodio \"Visitors from Outer Space\" da serie anim\u00e2 \"Space Angel\", quande Eros o comp\u00e2 pe a primma votta in televixon into 1962; in \"Superman vs The Flash LCE\" edito tra ottobre e novembre do 1976 da-a DC Comics; into film tv \"Asteroid\" do 1997, diretto da Bradford May e into romanzo \"Evolution\" de Stephen Baxter, do 2003.\nRicore anche a scituazion, comu\u00f1a a di atri asteroidi asc\u00ec, de vedde Eros comme un'astronave alie\u00f1a camuff\u00e2 - accadde inta serie de sei romanzi \"Dig Allen Space Explorer\" (1959\u20131962) de Joseph Greene - o trasformao l\u00ea m\u00e6ximo in te 'n'astronave, comme into romanzo \"Captive Universe\" (1969) de Harry Harrison - pubricao in Italia into 1980 comme \"A \u00e7itt\u00e6 di Aztechi\" in Urania - in to qu\u00e6 l'asteroide o l'\u00e9 trasformao in te 'na nave generazion\u00e2.\nInfin, in te l'episodio \"A figgia de Eros\" (1969), da striscia a fumetti britannega \"Jeff Hawke\", l'asteroide o l'\u00e9 un avamposto de di potenzi\u00e6 invaso\u00ee alien che pe mantegnise in incognito fan annull\u00e2, con di metodi subdoli, una miscion terrestre insce-o m\u00e6ximo; into romanzo \"O z\u0153ugo de Ender\" (1985) de Orson Scott Card, a \"Sc\u0153ua de Comando\" a l'\u00e9 ambient\u00e2 insce Eros, trasformao da-i alien \"Scorpioin\" contro i qu\u00e6 l'umanit\u00e6 a l'\u00e9 st\u00e6ta a longo in gu\u00e6ra; mentre in \"l'intrigo Wetware\" (\"Vacuum Flowers\", 1987), de Michael Swanwick, Eros o l'\u00e9 circondao da un sciammo de stazioin spazi\u00e6.\nL'\u00e9 probabile che Eros o segge, doppo Cere, o segondo asteroide ciu menzunao in te di \u0153uvie lettiaie e fantascientifiche."}
{"id": "10226", "revid": "3941", "url": "https://lij.wikipedia.org/wiki?curid=10226", "title": "Giovanni Balbi di Robecco", "text": ""}
{"id": "10257", "revid": "3941", "url": "https://lij.wikipedia.org/wiki?curid=10257", "title": "Bavi\u00e8ra", "text": ""}
{"id": "10264", "revid": "10132", "url": "https://lij.wikipedia.org/wiki?curid=10264", "title": "Eugenolo", "text": "L'eugenolo (C10H12O2) o l'\u00e8 un composto aromatico idrossilou, un guaiacolo con cadenna modific\u00e4. L'eugenolo, che o l'ha anche o nomme de \"4-allil-2-metossifenolo\" o l'\u00e8 un membro da classe chimica di allilbenzeni. Se tratta de un liquido \u00f6ioso, squ\u00e6xi incolore \u00f2 gi\u00e2no c\u00e6o, che o vegne ricavou da di \u00f6\u00ee essensiali, specialmente da l'\u00f6io de ciou de gan\u00f6ffeno e d\u00e4 cannella. O l'\u00e8 poco sol\u00fcbile in te l'\u00e6gua e ben sol\u00fcbile in ti solventi organici. O l'ha un od\u00f4 piacevole, spesiou, scimile ao ciou de gan\u00f6ffeno.\nDescri\u00e7ion.\nL'eugenolo o l'\u00e8 o prin\u00e7ipio attivo maggiormente presente in te l'\u00f6io essensiale de ciou de gan\u00f6ffeno, a-o quale o conferisce o prof\u00fcmmo caratteristico. Questo \u00f6io essensiale o se p\u00f6 estrae dai b\u00fctti di sci\u00f4i, da-e f\u00f6ggie o dai rametti da cianta di cioi de gan\u00f6ffeno.\n\u00dcsi moderni.\nL'eugenolo o l'\u00e8 d\u00f6viou in prof\u00fcmeria, comme aroma, comme \u00f6io essensiale, e in meixinna comme antisettico e anestetico. O l'ea d\u00f6viou comme base pe a produ\u00e7ion de isoeugenolo pe a scintesi da vanillina, ma oua a maggior parte de quella a l' \u00e8 prodotta pe scintesi diretta. Combinou con l'\u00f2scido de Zinco l'eugenolo o forma un ci\u00fcmento d\u00f6viou in odontoiatria.\nO vegne d\u00f6viou contra o m\u00e4 de denti e c\u00f4mme carminativo. L'eugenolo o l'ha inoltre attivit\u00e6 disinfettante e leggere propriet\u00e6 anestetiche locali e anti-infiammat\u00f2ie.\nI deriv\u00e6 de l'eugenolo son variamente d\u00f6vi\u00e6 pe fabbric\u00e4 aromi e in pr\u00f4f\u00fcmmeria. Son inoltre presenti inte compozisioin de assorbenti di raggi UV, analgesici, antibiotici e antisettici. Son anche d\u00f6vi\u00e6 inta produ\u00e7ion de stabilizzat\u00f4i e antiossidanti pe plastica e gomma. O se d\u00f6via comme base per a scintesi da propanidide.\nToscicit\u00e6.\nL'\u00e8 p\u00f4scibile l\"'overdose\", che a causa vari scintomi: da convulscioin a diarrea \u00f2 nausea, svegnimento e tachicardia."}
{"id": "10282", "revid": "10132", "url": "https://lij.wikipedia.org/wiki?curid=10282", "title": "Colosseo", "text": "O Colosseo o l'\u00e8 o monumento ci\u00f9 fam\u00f4so de Romma e o l'\u00e8 conosci\u00fbo in t\u00fbtto o m\u00f3ndo comme scimbolo da \u00e7it\u00e6. O l'\u00e9 st\u00e6to ciam\u00f2u cosc\u00ec da-o nomme da statua do Nerone. O l'\u00e8 vixit\u00f2u mediamente \u00f2gni anno da quatro milio\u00ecn e m\u00eazo de tur\u00ecsti.\nA seu strutt\u00fba a l'\u00e8 st\u00e6ta costru\u00eea in eutto anni, da-o 72 a l'80 d\u00f2ppo Cristo."}
{"id": "10305", "revid": "12052", "url": "https://lij.wikipedia.org/wiki?curid=10305", "title": "Zane Boca\u00e7\u00e7o", "text": "Zane Boca\u00e7\u00e7o (it. \"Giovanni Boccaccio\") (\u00c7ertado, l\u00f9ggio 1313 \u2013 21 dexembre 1375) o l'\u00e9 st\u00e6to un scrit\u00f4, po\u00eata e uman\u00ecsta. A seu \u0153uvia ci\u00f9 inport\u00e0nte pe-a qu\u00e6 o l'\u00e9 conosci\u00fbo a l'\u00e9 o \"Decameron\".\nA seu \u0153uvia.\n\"O re de \u00c7ipro\".\nA nona novella da primma giorn\u00e2 do Decameron traduta in lengua zeneize inti \"Avvertimenti\" do Salviati do 1586:\n\"Dico aduncha, che a ro tempo dro primo Re de Zipri da pue dro conqui\u017fto che fe de Terra Santa Giofr\u00f2 Buglion, intravegne, che una gentildonna de Gua\u017fcogna z\u00e8 in peregrinagghio a vi\u017fit\u00e0 ro Sepurcro, de donde tornando\u017fene, zuinta in Zipri fo villanamente otraghi\u00e0 da zerti gaioffi, dra qua co\u017fa a \u017fent\u00ec tanto de\u017fpiax\u00e8, che a pen\u017fa d'anda\u017fene a lament\u00e0 da ro Re. Ma ghe fo dito, che l'era briga perdua, perche o l'era un homo \u017fi dezutre, e da poco, che non \u017foramenti o no \u017fe curava de fa vendetta dre eniurie, ch'eran fete a ri atri, ma che o ne \u017fofriva mille, che tutto ro iorno ghe venivan fete a le me\u017fmo: tanto che tutti quelli, ch'eran con \u017feigo \u017fcorrozz\u00e8, \u017fe ne pagauan con farghe quarche de\u017fpeto. La donna \u017fent\u00ec que\u017fta co\u017fa, e perdua za \u017fperanza de' pui\u017fe vendic\u00e0, a fe pens\u00e8, per alenzer\u00ec un poco ra \u017fo ragghia, d'and\u00e0 a ponze con parolle ra mi\u017feria dro ditto Re: e, quando \u00e0 ghe fo dauanti chiamando ghe di\u017f\u017fe: Segn\u00f2, mi no vegno za a ra to pre\u017fentia, per che a\u017fpette vendetta de quell'engiuria, che m'\u00e8 \u017fteta feta: ma te prego ben che in canghio, per me con\u017foration, ti me mo\u017ftri, como ti fe a \u017fofer\u00ec quelle, che me di\u017fan tutto ro iorno, che t'\u00e8 fete; perche imprendendo da tie, me \u017fachie porta in patientia ra me, ra qua, \u017fe mi pui\u017fe, De ro \u017fa, como te ra renontiereiua uorentera, da pue che ti re \u017fe \u017fi ben porta. Ro Re, che fin l'ant'hora era \u017fteto cos\u00ec pigro, e da gnente, come \u017fe que\u017fte parolle l'haue\u017f\u017fan de\u017fciao da un lungo \u017fuenno, comen\u017fando dalla eniuria feta a que\u017fta Donna, de li auanti castig\u00e0 \u017fempre righidamente tutti quelli, che fauan quarche ofei\u017fa all'hon\u00f2 dra \u017fo Corona.\""}
{"id": "10307", "revid": "12052", "url": "https://lij.wikipedia.org/wiki?curid=10307", "title": "Ghiggermo Imbri\u00e6go", "text": "Ghiggermo Imbri\u00e6go (pron. /gi'd\u0292\u025brmu i\u014b'brj\u025b:gu/) \u00f2 Embri\u00e6go (lat. \"Guillermus Embriacus\" , Zena \u00e7a. 1040 - \u2020 doppo 1102) o l'\u00e9 st\u00e6to 'n condut\u00ea zeneize, cappostippite d'a nobile famiggia d'i Imbri\u00e6ghi. O parte\u00e7ip\u00f2 a-a primma crox\u00e2 e o fu un d'i artexen d'a preiza de Gerusalemme d'o 1099. O riport\u00f2 a Zena o sacro ba\u00e7\u00ee catturao a \u00c7esarea e conservao anc\u0153u int'a catedr\u00e2 de San Loen\u00e7o. O fu conso d'o 1102. E so geste fun nar\u00e6 da-o Caffaro int'i Ann\u00e6 Zeneixi.\nBiografia.\n\"Ghigermo nasc\u00e8 a Zena \u00e7irca l'anno 1070 intra famiggia de ri Embri\u00e6ghi, prin\u00e7ipalissima in quello secolo e fra i atre tutte invidi\u00e2 comme mo\u00e6re de cosc\u00ec r\u00e6ro parto, \u00e0 ro val\u00f4 dro qu\u00e1, zonto ch'o fu a l'et\u00e6 dovua, fuin ciu che u\u00f1a votta appoggi\u00e6 ri Magistrati de mao stimma, e ra cura dre potente Arm\u00e6 de m\u00e2; si comme segu\u00ec l'anno 1099 quand'o fu eletto Generalissimo de numeroso st\u0153u de Vascelli da Guerra per and\u00e2 sott'a ra \u00e7itt\u00e6 de Gerosolima in soccorso de l'Eser\u00e7ito Crestian: dond'o zonse accompagnao da molte schere de varenti e de \u00e7ernui guerr\u00ea, &amp; atri hommi asperti in tutte ri Arte opportu\u00f1e a ra Guerra, dre qu\u00e6 molto o se varse pe ra fabrica de arcu\u00f1e machine a ra mili\u00e7ia appropri\u00e6; e o fu prin\u00e7ip\u00e2 caxon dro grorioso acquisto de quella santa e famosa \u00e7itt\u00e6: per\u00f2 che essendo l\u00ea Hommo de gran pruden\u00e7a in tutti ri affari, valoroso, ard\u00eeo, solli\u00e7ito e de resveggiao inzegno, o pens\u00f2 con stra\u00f1ia inven\u00e7ion de confonde e d'abatte ri i\u00f1emixi dro nomme Crestian: ond'\u00e8 che trovandose un giorno a discorr\u00ee de t\u00e2 materia con ro gran Buggion Cappo de quell'impreiza o propoze de vorei con ro so inzegno, e fa\u00e7ilmente espugn\u00e2 quelle mure intre l'acquisto dre qu\u00e6 n\u0153utte e giorno s'affatigava incessantemente l'Eser\u00e7ito. \nQu\u00e2 proposta vorentera da ro Buggion a\u00e7\u00e7ett\u00e2, comen\u00e7\u00f2 Ghiggermo a mette in d\u0153uvera ro so ben meditao dessegno, e varendose d'u\u00f1a squaddra de Zeneixi sordatti, intre l'Arte de l'inzegn\u00ea eser\u00e7it\u00e6; dri qu\u00e6 l\u00ea o l'era o Cappo, o fabbric\u00f2 in breve tempo u\u00f1a fortissima Torre tutta de legno, con t\u00e2 meistria, &amp; Arte, che fasci\u00e2 essendo de c\u0153urio a resisteiva ass\u00e6 ben a ra for\u00e7a dro f\u0153ugo, e per esse spartia in tanti pe\u00e7\u00e7i a poeiva esse commodamente da l\u0153ugo a l\u0153ugo trasport\u00e2: commettendose insemme in moddo t\u00e2 che posta app\u00e8 dre i\u00f1emighe mure, per esse tutta articol\u00e2, se poeiva abbatte ra s\u0153u \u00e7imma in ver quelle in moddo che poggiandoghe sorva, a serviva in f\u0153uzza de ponte coverto, e a l'era str\u00e2 segura per f\u00e2 passaggio a ra \u00c7itt\u00e6 nemiga. Qu\u00e6 machina, fornia ch'a fu, a l'hebbe l'applaoso de tutto l'Eser\u00e7ito, e a no deluse aff\u00e6to ro penscero dro Ghiggi\u00e6rmo, poich\u00e8 a fu sorva carri conduta in pe\u00e7\u00e7i sotta re mure e chie commissa, in moddo che ra sola vista a l'era terr\u00f4 dri i\u00f1emixi e consola\u00e7ion dri Crestien; ond'\u00e8, che appe\u00f1a l'hebbe vista in orde ro gran Buggion, che subbito o piggi\u00f2 a\u00f1imo de fiss\u00e2 ro di pe ra battaggia: a l'arrivo dro qu\u00e2, comen\u00e7ando l'assato sciu ro f\u00e2 dro giorno, scompiggi\u00f2 de mainera quelli Barbari, che inorridii a ro spettacoro de cos\u00ec stra\u00f1io ordegno, intre l'artifi\u00e7io dro qu\u00e2 lessan ci\u00e6ramente ro proprio estermi\u00f1io: ben che \u00e7ercassan con ogni sfor\u00e7o de repar\u00e2 a ro so danno, fun per\u00f2 sempre va\u00f1e re s\u0153u fadighe, &amp; sfornie da ro val\u00f4 dri Crestien, ri qu\u00e6 da ri barcoin d'esta Torre, scrocciando continuamente dardi, e \u00e7erti f\u0153ughi con artifi\u00e7io lavor\u00e6, andavan incessantemente offendendori; &amp; elli, tent\u00e2 voggiando de destrue quella machina, incroxon \u00e7erto travo a u\u00f1a forte Antenna, ch'in f\u0153uzza d'Ariete, aora in ver ra Torre spoinciavan, &amp; aora in derr\u00ea per respoinci\u00e2ra arr\u00f3savan. \nM\u00e0 sempre vani fun reixi ri so sfor\u00e7i da ro val\u00f4 de Ghigermo, ro qu\u00e2 attentamente assistendo a ra defeiza dra machina, con \u00e7erti roncoin da mure aspertamente o taggi\u00f2 re corde, ch'esto travo sostegnivan; ond'esto tosto cazzendo portao da ro so proprio peizo o rest\u00f2 app\u00f4so intro terren, e dove primma o l'era de danno a ra Torre, o serv\u00ec p\u0153u de sostegno sorva dro qu\u00e1 abbatten ri Zeneixi Inzegn\u00ea ra \u00e7imma dra m\u00e6sma, che comme dotto hemmo, a serviva in l\u0153ugo de ponte coverto, p'ro qu\u00e2 ard\u00edamente passando Gofr\u00e8, &amp; Eustazio so fr\u00e6, arrivon feli\u00e7emente a l'acquisto de quelle forte mure; seguit\u00e6 da gran parte dri valorosi Guerr\u00ea, che scorrindo verso ra porta ci\u00f9 prin\u00e7ip\u00e2, quella arvin fracassandora, e tutto ro Crestian Eser\u00e7ito a ra destru\u00e7ion de quelli scelleraddi infedeli, intra soggiog\u00e2 \u00c7itt\u00e6 con festa, e giubbilo introdussan.\"\"\nMa Ghiggermo doppo che per ra vittoria con ro so mezo ottegnua, hebbe da ogn'un re\u00e7evui ri debiti applaosi, carrego non men de lode, che de sp\u0153ugge i\u00f1emighe, o se ne torn\u00f2 a revei ra Patria; dove non and\u00f2 gu\u00e6ri, che havendo ri Zeneixi appareggiao u\u00f1a forte , e possente Arm\u00e2 de trentesei Garie, e sei Nave grosse, sorva dre qu\u00e6 \u0153uttomiria combattenti Zeneixi s'imbarcon, con desiderio d'acquist\u00e2 n\u0153uve parme intri mo\u00e6 de Palesti\u00f1a, ghe fu d\u00e6to per Cappo, e Duxe ro m\u00e6ximo Embri\u00e6go, sotta ra ghia dro qu\u00e2 doppo longa navega\u00e7ion arrivon intro Porto de Laodicea; dove sorvezointi da ra freida saxon se fermon quarche tempo, non sen\u00e7a ins\u00ee tal'hora a danni dri vexin Saraxin, molte Terre dri qu\u00e6 con ro ferro, e ro f\u0153ugo valorosamente destrussan. Ma essendose a ro prin\u00e7ipio dra Primaveira de l\u00e0 part\u00edi; doppo vari a\u00e7identi intro viaggio incontr\u00e6 arrivon prosperamente a ro Zaffo, donde se vin da ro Re Bardoin corteizemente incontr\u00e6 a bandere scceg\u00e6 con ogni demostra\u00e7ion d'\u00f3n\u00f4, e tenere\u00e7\u00e7a d'affetto. Et essendo apointo ro tempo de l'urtima, e santa settema\u00f1a de Quareizema, desiderosi de \u00e7elebr\u00e2 ra Pasqua in ra Re\u00e2 \u00c7itt\u00e6, verso ra m\u00e6sma ghi\u00e6 da ro proprio R\u00e6 s'invion: e deppo\u00ee do\u00ee giorni de continnuo viaggio l\u00e0 zointi vin ra miracorosa siamma, che ro Sabbo Santo da ro \u00c7\u00ea descendendo tutte a l'a\u00e7\u00e7endeiva re lampe, che intorno a ro Santo Sepolcro eran st\u00e6te poste da ra Crestia\u00f1a piet\u00e6. \n\u00c7erebr\u00e2 p\u0153u ro d\u00ec seguente ra Resurre\u00e7ion dro Segn\u00f4, e visit\u00e6 ri ci\u00f9 devoti l\u0153ughi de quella santa \u00c7itt\u00e6, ass\u00e6 tosto in compagnia dro R\u00e8 retornon a ro Zaffo, &amp; imbarcao l'Eser\u00e7ito, andon a l'espugna\u00e7ion d'Assur prin\u00e7ip\u00e2 \u00c7itt\u00e6 marittima : ri abitanti dra qu\u00e2 vedendose assidi\u00e6 dro Re per Terra, e da Zeneixi per M\u00e2, conobban evidentemente de no poei resiste, &amp; in poco tempo se reizan a Bardoin, chi preisone ro possesso o f\u00e8 retorno a ra so Regia, lassiando che ri Cappi dro so Eser\u00e7ito insemme con Ghiggermo seguitassan a moddo so l'impreiza in\u00e7a; ri qu\u00e6 verso \u00c7esarea maritima \u00c7itt\u00e6 dra Palesti\u00f1a co l'Arm\u00e2 navegando, deliber\u00e6 de combattera l'assidion d'ogni contorno, e voggiando Ghiggermo agiutt\u00e2 con l'inzegno ro vig\u00f4 dro bra\u00e7\u00e7o, o l'orden\u00f2 quarche machine per dannezz\u00e2 a ro so solito re nemighe mure: ma all\u00f2 de termin\u00e2 ro so lav\u00f4, arraggi\u00e6 ri Crestien da \u00e7erti insulti de quelli Barbari, ass\u00e1t\u00f2n con impeto re mure con ro solo agiutto de quarche poche scare, sorva dre qu\u00e6 primmo de tutti mont\u00f2 ro coraggioso Ghig\u00e6rmo: e zointo appe\u00f1a con ro p\u00ea sci\u00f9 ra muraggia o vidde con so dor\u00f4 cazze da re scare (che per sovercio peizo se fracasson) tutti quelli che de seguit\u00e2ro prim\u00ea brammavan, cos\u00ec che l\u00ea trovandose solo intre moen dri i\u00f1emixi o s'arrecomand\u00f2 devotamente a l'agiutto divin, &amp; intrao per ro so scampo intr'u\u00f1a Torre, o s'incontr\u00f2 intr'un Saraxin, che re scare de quella o descendeiva; con ro qu\u00e2 vegnuo a battaggia, o ro desteize valorosamente per terra; e seguitando a mont\u00e2 o l'arriv\u00f2 a ra \u00e7imma de l'edifi\u00e7io, de donde (per \u00easse ro sito ass\u00e6 eminente) o vidde ch'era ra \u00c7itt\u00e6 de doggia muraggia fortific\u00e2; ra primma dre qu\u00e6 era allantora dro tutto aff\u00e6to priva de deffenso\u00ee, per ra qu\u00e1 cosa fortemente recoverandose ro c\u0153u, o comen\u00e7\u00f2 da quell'\u00e1to posto \u00e0 vibr\u00e2 per l'\u00c6re ra sp\u00e2, fa\u00e7ando con esta segno a re Crestia\u00f1e squaddre, a \u00e7\u00f2, quanto ciu fito poeivan, s'avexinassan a l\u00ea. \nE p\u00e2 apointo, che ra Torre de \u00c7esarea, a premiasse a Ghiggermo l'industria, ch'o l'hebbe in fabric\u00e2 quella de Gerusalemme; perch\u00e8 sicomme con l'agiutto de quella o l'introdusse l\u00e0 drento ri s\u0153u Crestien; cos\u00ec con ro mezo de questa o l'exort\u00f2 ri m\u00e6smi a ass\u00e2t\u00e2 ra \u00c7itt\u00e6 nemiga; si comme ass\u00e6 tosto eseguin montando con dre atre scare re mure, e fa\u00e7endose padroin dro primmo re\u00e7into; in ro qu\u00e6 fun allegramente re\u00e7evui da ro Forte Ghig\u00e6rmo, con ro qu\u00e1 a l'ass\u00e2to dro segondo repo\u00e6ro s'incamminon: a l'acquisto dro qu\u00e2 ghe serv\u00ec non poco un'\u00c6rboro de Parme, per mezo dro qu\u00e2 monton sci\u00f9 re mure, e squ\u00e6xi che da ra Parma nascessan a Ghigermo re Parme, o trionf\u00f2 tosto ass\u00e6 dri i\u00f1emixi de Christo: che doppo ostin\u00e2, ma non molto longa battaggia, deventon finarmente exempio d'orr\u00f4 a ri Poppoli so vexin, e glorioso trofeo dre Crestia\u00f1e spo\u00e6.\nT\u00e2 per virt\u00f9 dro Zeneize Guerr\u00ea fu l'exito dri infeli\u00e7i habitanti dra \u00c7itt\u00e6 de \u00c7esarea, molti dri qu\u00e6, \u00e7o \u00e8 vegi, femmine, figgi\u0153u, &amp; atra gente imbelle essendose retir\u00e6 intro Tempio per segure\u00e7\u00e7a dre proprie vitte, quando p\u0153u vin, che contro de l\u00f4 s'incaminava ra furia dri Crestien Campioin, amaramente cianzando ri suppricon a non incrudel\u00ee contro ri desarm\u00e6, &amp; imbelli: ma lasciandori in vitta impossess\u00e2se ci\u00f9 tosto dre so sostan\u00e7e, che de bo\u00f1a v\u0153uggia, &amp; in gran copia ghe con\u00e7edeivan. Per ra qu\u00e2 movendose a compassion dri suppricanti, non solo ri Cappi de quell'e\u00e7\u00e7ellente Eser\u00e7ito: ma ci\u00f9 de tutti l'invitto Ghig\u00e6rmo de bon c\u0153u, e vorentera a quelli infeli\u00e7i perdonon: dap\u0153uscia comen\u00e7on a spartise ra preiza, &amp; a ro Zeneize Campion (che per \u00easse montao ro prom\u00ea sci\u00f9 re mure, haveiva reixi ard\u00eei tutti ri atri a seguit\u00e2ro, &amp; avertaghe a ra vittoria ra str\u00e2) fu d\u00e6ta in premmio l'ele\u00e7ion de \u00e7o, che ci\u00f9 ghe fo\u00eesse piaxuo. Ma l\u00ea ci\u00f9 curioso, che avaro, lasciando a ri atri tutto l'oro, e l'Argento; o ret\u00e8gne per l\u00ea ra Feni\u00e7e dre Gemme, diggo ro smerado desmezurao e sen\u00e7a paro, che con atto magna\u00f1imo (retornao ch'o f\u00f9 de \u00c7esarea) o don\u00f2 a ra so Patria, e intra so Cattedr\u00e2 sin a ro d\u00ec d'anc\u0153u fedelmente se custodisce; custode l\u00ea ass\u00ec dro glorioso Nomme de Ghiggermo: mentre non se p\u0153u da Zeneixi nomin\u00e2 questa Gioja incomparabile sen\u00e7a ravviv\u00e2 ra memoria de quello, chi generoso privandosene o ghe ne dette ro possesso.\nIn somma ro Ghigi\u00e6rmo a benefi\u00e7io dra Crestia\u00f1a Repubrica o se mostr\u00f2 in ogni occorren\u00e7a \u00c7esare insemme, &amp; Archimede, \u00e7o \u00e8 varente Guerr\u00ea p'ra sp\u00e2 valorosamente d\u0153uver\u00e2, e sott\u00ee Inzegn\u00ea p're machine dra fertilit\u00e6 dro so intelletto ci\u00f9 votte invent\u00e6, e poste in uso con ammira\u00e7ion dro mondo. Mi per\u00f2 non havendo doppo tanti secoli posci\u00fbo trov\u00e2 de l\u00ea ci\u00f9 degne noti\u00e7ie, dar\u00f2 fin a ro presente descorso dixendo, che dro 1102. retornao ch'o f\u00f9 da re Impreize de Palesti\u00f1a, o l'hebbe da ri s\u0153u \u00c7itten l'hon\u00f4 dro Consorao: dra qu\u00e6 Dignit\u00e6 spicc\u00f2 non poco ra so pruden\u00e7a: &amp; l'\u00e8 fa\u00e7ile, ch'o fo\u00eesse promot\u00f4 dro batte mon\u00e6a in Zena, p\u0153u che per quant'osservo, comen\u00e7\u00f2 apointo quest'uso essendo l\u00ea Consoro.\"\nV\u00f4xe corel\u00e6.\nTore di Embri\u00e6ghi"}
{"id": "10308", "revid": "12052", "url": "https://lij.wikipedia.org/wiki?curid=10308", "title": "San Zorzo", "text": "San Zorzo (c 23 Arv\u00ee 303), martire crestian, o fu, segondo a tradi\u00e7ion, un sordatto roman originaio d'a Palesti\u00f1a, membro d'a guardia de l'impiat\u00f4 Diocle\u00e7ian. O l'\u00e9 un di santi ciu vener\u00e6 d'a gexa Crestia\u00f1a Catollica, Anglica\u00f1a e Ortodossa. Famoso pi-a lezendia de \"San Zorzo e o serpente\" o l'\u00e9 asc\u00ec un di Quatorze Santi Aoxiliato\u00ee e un di ciu importanti santi-guer\u00ea. Se festezza o 23 d'arv\u00ee.\nO l'\u00e9 o santo patron de 'n gran nummero de stati, \u00e7itt\u00e6, profescioin, organiza\u00e7ioin, marotti de \u00e7erte maotie, nonch\u00e8 d'o movimento Scout.\nA vitta de San Zorzo.\nL'\u00e9 probabile che San Zorzo o nasc\u00e8 inte 'na nobile famiggia crestia\u00f1a a Lydda, ciam\u00e2 asc\u00ec Diospolis, inta provin\u00e7a roma\u00f1a de \"Syria-Pal\u00e6stina\", l'odierna Lod in Israele tra o 275 e o 285 DC e o mo\u00ec a Nicomedia. So po\u00e6 Geron\u00e7io o l'ea un ofi\u00e7i\u00e2 de l'eser\u00e7ito roman da Cappadocia e so mo\u00e6 Polychronia a l'ea da Palesti\u00f1a. Ean tutti do\u00ee crestien e de nobile famigge d'Anici, e cosc\u00ec o figgi\u0153u o fu educao inta f\u00e8 crestia\u00f1a. O ciammon \"Georgios\" che in grego v\u0153u d\u00ee \"laoao da t\u00e6ra\". A quattorz'anni ghe mo\u00ec so po\u00e6, e pochi anni doppo so mo\u00e6 asc\u00ec. Aloa o decise d'an\u00e2 a Nicomedia, a \u00e7it\u00e6 imperiale, e present\u00e2se a l'impiat\u00f4 Diocle\u00e7ian e f\u00e2 domanda pi-a carea milit\u00e2. O Diocle\u00e7ian o l'acugette a bra\u00e7\u00e7e averte, scicomme o conosceiva so po\u00e6 Geron\u00e7io, un di so megio sordatti. O no gh'aiva ancon trent'anni che-o Zorzo o fu promosso tribun e assegnao a-a guardia imperi\u00e2 \u00e0 Nicomedia.\nInto 302 o Diocle\u00e7ian (influen\u00e7ao da-o Galeio) o l'eman\u00f2 un editto che ogni sordatto crestian o foise arrestao e tutti i atri sordatti \u00f3frissan sacrifi\u00e7io a-i d\u00ea romoen de quelli tempi. O Zorzo per\u00f2 o s'opose e co-o coraggio da so f\u00e8 davanti a-o so imperat\u00f4 e a-i so camaraddi o se deciar\u00f2 crestian devoto. O Diocle\u00e7ian, tutto sciaatao, pe no perde o so megio tribun e o figgio do so ofi\u00e7i\u00e2 ciu bravo, Geron\u00e7io, o tent\u00f2 de convert\u00eelo ofrindoghe sci\u00f1a de t\u00e6re, din\u00e6 e scciavi s'o l'avesse sacrificao a-i dei romani. O Zorzo o refi\u00f2.\nVisto che no gh'ea verso, l'imperat\u00f4 o no poette f\u00e2 atro che f\u00e2lo giusti\u00e7i\u00e2 pe-o so refuo. Cosc\u00ec o Zorzo o don\u00f2 i so avei a-i povei o fu torturao \u00e0 longo e in mille mainee, e a-a fin o fu degolao davanti a-e miage da \u00e7it\u00e6 de Nicomeddia o 23 d'arv\u00ee d'o 303 d.C. A testimonian\u00e7a do so supri\u00e7\u00e7io a convinse l'impiatrixe Lusciandra e Atanaxo, un pr\u00e6ve pagan, a f\u00e2se crestien liatri asc\u00ec, e cosc\u00ec andon apr\u0153uvo a-o Zorzo into mart\u0153uio. \nO so corpo o fu riportao a Lydda pi-a seportua, dovve i crestien piggion a vener\u00e2lo comme martire.\nSan Zorzo e o serpente.\nE meistr\u00e6 ortodosse de San Zorzo ch'o l'ama\u00e7\u00e7a un dragon includdan soventi a figua da fanti\u00f1a ch'a l'amia da lonxi. L'interpreta\u00e7ion iconografica tipica de st'inmaggine a l'\u00e8 che o serpente o rapresenta tanto o diavo che l'impeo roman, a foenta a no sai\u00e6 atro che l'impiaixe Lusciandra mog\u00ea de l'impiao Diocle\u00e7ian e quindi, segondo o lenguaggio de l'iconografia Bizanti\u00f1a, l'imagine de San Zorzo ch'o l'ama\u00e7\u00e7a o serpente a l'\u00e9 a rapresenta\u00e7ion do so mart\u0153uio.\nA lezendia de San Zorzo e o dragon a fu port\u00e2 inder\u00ea da-i crox\u00e6 e remanezz\u00e2 segondo o stile da letiatua eroica de corte. \nA verscion ciu antiga a l'\u00e9 inte 'n scrito zorzian de l'XI secolo.\nA verscion ciu comu\u00f1a a l'\u00e9 quella inclusa da Zacco da Vaaze, ar\u00e7ivesco de Zena scin a-o 1298, inta biografia de San Zorzo da so \"Legenda aurea\" un di scriti religioxi ciu diffuxi into medioevo.:&lt;br&gt;\n[...] \u00ab San Zorzo o l'ea un cavaggeo e o nasc\u00e8 in Cappadocia. Un giorno o l'ariv\u00f2 inta provin\u00e7a de Libya inta \u00e7it\u00e6 de Silene. Vexin a sta \u00e7it\u00e6 gh'ea un stagno into qu\u00e6 gh'ea un dragon ch'o l'at\u0153uscegava tutta a contr\u00e2. Una votta tutte e gente se missan insemme pe and\u00e2lo \u00e0 ama\u00e7\u00e7\u00e2 , ma quande o vin, fuzzin. E quande quello o s'arentiva a-a \u00e7it\u00e6 o l'inveninava e gente co-o so sciao, e pe questo i \u00e7itten ghe davan ogni giorno doe pegoe da mangi\u00e2, cosc\u00ec ch'o no fesse m\u00e2 a-e perso\u00f1e. Quande no ghe fo\u00ec ciu de pegoe, ghe dessan un ommo e 'na pegoa. Aloa s'orden\u00f2 che i figgi\u0153u e i zoenetti da \u00e7it\u00e6 foisan ti\u00e6 \u00e0 sciorte da d\u00e2 da mangi\u00e2 a-o serpente, foisan povei o nobili.&lt;br&gt;\n\u00ab Cosc\u00ec ghe ne mandon tanti, scin che un giorno sciort\u00ec o nomme da figgia do re, e l\u00ea, adolorao o disse a-o so popolo: \"Pe l'am\u00f4 di dei piggi\u00e6 l'oo e l'argento e tutto quello che gh'ho, ma lasci\u00e6me m\u00e6 figgia\".&lt;br&gt;\n\u00ab Quelli dissan: \"Mess\u00ea, vo\u00ee ei f\u00e6to a lezze e i nostri figgi aoa en morti, ma voi voriesci f\u00e2 o contraio. Che se ghe mande vostra figgia, donca abruxiemo vo\u00ee e a vostra ca'\"\n\u00ab Visto ch'o no ghe poeiva f\u00e2 ninte, o re o se misse a cianze e o disse a so figgia: \"Aoa no vedi\u00f3 mai o giorno do to maiezzo\" Quindi o torn\u00f2 da-o poppolo e o domand\u00f2 \u0153utto giorni de tempo, e ghe l'acordon. Quande i \u0153utto d\u00ec fun pass\u00e6, tornon da l\u00ea e ghe dissan: \"Veddei da voi chi-a \u00e7it\u00e6 a m\u0153u\".&lt;br&gt;\n\u00ab Aloa o re o fe\u00e7\u00e7e vest\u00ee so figgia in spos\u00e6go, o l'abra\u00e7\u00e7\u00f2 e o-a bax\u00f2, o-a beneix\u00ec e o-a condusse a-o l\u0153ugo donde gh'ea o dragon.&lt;br&gt;\n\u00ab De mentre ch'a l'ea la, San Zorzo o passava de li, e veddendo a damma o domand\u00f2 cose l'\u00e9 ch'a fava.&lt;br&gt;\n\u00ab L\u00ea a disse: \"Vattene, bello zoeno, che se donca ti m\u0153ui ti asc\u00ec\".&lt;br&gt;\n\u00ab Aloa l\u00ea o disse: \"Dimme cose ti gh'h\u00e6 e percose ti cianzi\".&lt;br&gt;\n\u00ab Quande a vidde che l\u00ea o l'inscisteiva, a ghe spieg\u00f2 ch'a l'ea st\u00e6ta consegn\u00e2 a-o serpente.&lt;br&gt;\n\u00ab Aloa San Zorzo o disse: \"Bella figgia, n'aggi poiia, che mi t'agiuti\u00f3 into nomme de Gexo Christo\".&lt;br&gt;\n\u00ab A disse: \"Pe l'am\u00f4 de Dio, bravo cavagg\u00eao, vattene, che no ti me p\u0153u delivi\u00e2\".&lt;br&gt;\n\u00ab Mentre ch'ean apr\u0153uvo \u00e0 parl\u00e2, sciort\u00ec f\u0153ua o dragon e o se misse a cor\u00ee verso de l\u00f4. San Zorzo o mont\u00f2 a cavallo, o se fe\u00e7\u00e7e o segno da croxe e o s'asbri\u00f2 contra o dragon ch'o ghe vegniva incontro, o-o corp\u00ec co-a so lan\u00e7a, o l'inciag\u00f2 de brutto e o l'ater\u00f2.&lt;br&gt;\n\u00ab P\u0153uscia o disse a-a foenta: \"Passa a to \u00e7enta in gio a-o collo do serpente, e n'aggi poiia\".&lt;br&gt;\n\u00ab L\u00ea a-o fe\u00e7\u00e7e e o dragon o se misse a and\u00e2ghe apr\u0153uvo, paxe comme 'n cagnin. L\u00ea a-o condusse inta \u00e7it\u00e6 e e gente scappon via criando: \"Ohimemo\u00e6! Ohimed\u00ea! Semmo tutti morti!\"&lt;br&gt;\n\u00ab Aloa San Zorzo o ghe disse: \"N'aggi\u00e6 po\u00eea e aggi\u00e6 f\u00e8 in D\u00ea e Gexo Christe, f\u00e6ve battezz\u00e2 e mi ama\u00e7i\u00f4 o dragon\".&lt;br&gt;\n\u00ab Aloa o re e tutto o so poppolo se fe\u00e7\u00e7an battezz\u00e2, e cosc\u00ec San Zorzo o ti\u00f2 f\u0153ua a sp\u00e2, o l'amass\u00f2 o serpente, o ghe taggi\u00f2 a testa e o l'orden\u00f2 ch'o foise cacciao inti campi. Ghe vosse quattro po\u00e6a de b\u0153u pe port\u00e2 via o so corpo da-a \u00e7it\u00e6.&lt;br&gt;\n\u00ab Quello d\u00ec fu battezao chinzemia ommi, senza cont\u00e2 e donne e i figgi\u0153u. Inte quello l\u0153ugo o re o fond\u00f2 una gexa in on\u00f4 de Nostra Scignoa e de San Zorzo, inta qu\u00e6 scin a-a giorn\u00e2 d'anc\u0153u sciorte 'na vivagna ch'a guarisce i marotti che beivan a so \u00e6gua.&lt;br&gt;\n\u00ab Dap\u0153u o re o l'\u00f3fr\u00ec a San Zorzo tanti din\u00e6 quante se ne poeiva alumi\u00e2, ma l\u00ea o-i refi\u00f2 e o comand\u00f2 che foisan d\u00e6ti a-i povei pe l'am\u00f4 de D\u00ea. \u00bb\nA croxe de San Zorzo.\nSan Zorzo o l'ea o santo protett\u00f4 de l'eser\u00e7ito bizantin e difens\u00f4 de l'Impeo Roman d'Oriente contra i barbai. O so culto o zonse a Zena co-e nave do gener\u00e2 Belisaio,\ndove o l'asost\u00f2 e so truppe durante a gu\u00e6ra grego-gottica (535-554).\nA primma testimoniansa document\u00e2 d'o vescillo co-a croxe de San Zorzo a l'\u00e9 d'o 1063, int'a cronaca d'a conquista d'a Se\u00e7ilia di Normanni contra i S\u00e6xin, scrita da-o Gofr\u00e8 Maat\u00e6ra, mentre o primmo a d\u00eene chi-a croxe de San Zorzo a l'\u00e9 rossa in campo gianco o l'\u00e9 torna o Giaccomo da Vaze, verso o 1275, sempre inta vitta de San Zorzo, da so \"Lezendia Aoria\": \u00ab A l'asciddio de Gerusalemme, da-o momento che [i Crestien] no s'incallavan a mont\u00e2 e scae pe via da rescisten\u00e7a di S\u00e6xin, San Zorzo o l'aparse in arme gianche e croxe rossa faxendo segno de segu\u00eelo segui e de piggi\u00e2 a \u00e7itt\u00e6.\nL'Accinelli o scrive into 1750 che \"se sa\" che into 1099 i Zeneixi a-a primma crox\u00e2 piggion comme bandea a croxe rossa in campo gianco e San Zorzo comme santo protett\u00f4 e che \"no gh'\u00e9 dubbio\" che-o Ricardo C\u0153u de Lion a croxe de San Zorzo o a piggi\u00f2 da-i Zeneixi quande questi, co-e so nave, e-o porton in T\u00e6rasanta.\nQuesto f\u00e6to o parri\u00e6 ese confermao ninte de meno che da-o ducca do Kent asc\u00ec into \"depliant\" do pavigion ingreise pe-e Colombiade do 1992: \"A bandea de San Zorzo, una croxe rossa in campo gianco, a fu adott\u00e2 da l'Inghilt\u00e6ra e da-a \u00e7it\u00e6 de Londra into 1190 \u00e0 \u00e7o che e so nave ch'intravan in to Mediterannio g\u00f3d\u00ecssan da prote\u00e7ion da flotta zeneize. O Monarca Ingleize o pagava 'na tascia anno\u00e2 a-o Duxe de Zena pe questo privilegio.\"\nInvece o cavaggeo ingreise Rogg\u00ea de Hoveden, ch'o l'ea a-a ter\u00e7a crox\u00e2 insemme a-o re Riccardo C\u0153u de Lion, o n'ha lasciao scrito che into 1188, partindo pi-a crox\u00e2, quande ghe fu da \u00e7erne i co\u00ee pe-e bandee, pe distingue e na\u00e7ioin crestia\u00f1e i u\u00f1e da i atre, a croxe rossa si-a piggion i Fran\u00e7eixi, a gianca i Ingreixi e a verde i Fiaminghi.\nO storico Laurence Gardner o sostegne che i Ingreixi a croxe rossa in campo gianco se-a piggion comme bandea in quanto se conscideravan eredi legittimi di re de Fransa che ghe l'aivan comme bandea za da-a ter\u00e7a crox\u00e2, mentre i re d'Inghilt\u00e6ra a croxe ghe l'avieivan avua gianca."}
{"id": "10319", "revid": "1042", "url": "https://lij.wikipedia.org/wiki?curid=10319", "title": "Ghiggermo Embri\u00e6go", "text": ""}
{"id": "10337", "revid": "1144", "url": "https://lij.wikipedia.org/wiki?curid=10337", "title": "Gi\u00e6", "text": ""}
{"id": "10361", "revid": "9700", "url": "https://lij.wikipedia.org/wiki?curid=10361", "title": "Aeroporto interna\u00e7ion\u00e2 de Cam Ranh", "text": ""}
{"id": "10362", "revid": "10132", "url": "https://lij.wikipedia.org/wiki?curid=10362", "title": "Nha Trang", "text": " \n \nNha Trang a l'\u00e8 unn-a citt\u00e6 in ta provinsa de Khanh Hoa, Nam Trung Bo, Vietnam."}
{"id": "10373", "revid": "12052", "url": "https://lij.wikipedia.org/wiki?curid=10373", "title": "Liguri Antighi", "text": "Preist\u00f6ia e pr\u00ecmmi insediam\u00e9nti.\nI Antighi Liguri son st\u00e6ti a popola\u00e7i\u00f3n origin\u00e2ia da Lig\u00f9ria. A pr\u00eauva s\u00f3n i r\u00e8sti di \u00f2mmi atrov\u00e6 inte gr\u00f2tte de Toi\u00e0n, de Fin\u00e2, de Vintim\u00ecggia. Primma de l'et\u00e6 de Romma e popola\u00e7io\u00ecn l\u00ecguri \u00eaan div\u00eeze in na\u00e7io\u00ecn, e no ghe n'\u00eaa s\u00f4lo in sci\u00e2 Lig\u00f9ria, ma se trov\u00e2van anche in squ\u00e6xi t\u00f9tto o Piemonte, a Sviss\u00eba meridionale de ancheu, a Prov\u00e9nsa fran\u00e7\u00e8ize, inte l'Oltrep\u00f2 Paveise e a Provinsa de Pia\u00e7ensa. Inte quest'\u00e0rea gh'\u00e9 anc\u00f3n tanti nommi de p\u00e0ixi de \u00f6r\u00ecgine l\u00ecgure.\nI L\u00ecguri no \u00eaan 'na razza europ\u00eaa; quande in Italia son ariv\u00e6 i Indeuropei, p\u00e2 che i L\u00ecguri ghe f\u00eesan za; i arche\u00f2loghi dixan ch'o l'\u00eaa 'n p\u00f2polo pre-indeuropeo \u00f2 anario (comme i Baschi). E donca gh\u2019\u00eaa di L\u00ecguri tra l\u2019\u00c0rno e i Pirenei, inte val\u00e0dde do P\u00f2 e do R\u00f2dano, arivando sc\u00ecnn-a-e Pre\u00e0rpi. I L\u00ecguri parl\u00e2van a l\u00e9ngoa ant\u00eega l\u00ecgure, che a no l'\u00eaa scr\u00eeta, e cosc\u00ec a l'\u00e9 an\u00e6ta persa; p\u00e2 che a cad\u00e9nsa e \u00e7erte par\u00f2lle do l\u00ecgure de ancheu seggian deriv\u00e6 da-o l\u00ecgure de quella v\u00f2tta.\nE testimoni\u00e0nse da prez\u00e9nsa de l\u2019\u00f2mmo in Lig\u00f9ria s\u00f3n da \u00e7erc\u00e2 sc\u00ecnn-a da-a preist\u00f6ia. Vix\u00ecn a-o p\u00f2rto de N\u00ecssa, inta T\u00e6ra Am\u00e2, l\u2019\u00e9 st\u00e6to trov\u00f2u de tr\u00e0cce de ci\u00f9 ant\u00eeghe cab\u00e0nn-e costro\u00eee da cacio\u00e9i n\u00f2madi, qu\u00e6xi 300.000 \u00e0nni fa. A pr\u00ecmma stratigraf\u00eea a l\u2019\u00e0 mostr\u00f2u desp\u00e6gi per\u00eeodi insediat\u00eevi, con r\u00e8sti de cab\u00e0nn-e \u00f2vali co-o f\u0207ugo into m\u0207zo, riseu scavis\u00e6, rasc\u00ecn e b\u00e9stie catur\u00e6 qu\u00e6 p\u00f2rchi sarv\u00e6ghi, tartar\u00fbghe, rinocer\u00f3nti de Merk, liof\u00e0nti meridion\u00e2li, beu sarv\u00e6ghi e \u00f6x\u00e9lli. Vix\u00ecn a L\u0207ua l\u2019\u00e9 st\u00e6to trov\u00f2u tr\u00e0cce de l\u2019\u00f2mmo de Neanderthal. Inte gr\u00f2tte de Toi\u00e0n s\u00f3n vix\u00ecbili s\u00e9gni che qu\u00e9lli p\u00f2sti \u0207an frequent\u00e6 a-a f\u00ecn do Paleol\u00ectico Supei\u00f4. Inta gr\u00f2tta di Br\u00eccchi R\u00f3sci de Vintim\u00ecggia l\u2019\u00e9 st\u00e6to trov\u00f2u di r\u00e8sti ch\u2019areg\u00f2rdan l\u2019\u00d2mmo do Cro-Magnon. A Fin\u00e2 (\u00c6nn-e \u00c0rbe) se tr\u0207uvan testimoni\u00e0nse do Neol\u00ectico con di dis\u00e9gni che se p\u0207uan dat\u00e2 fra i 20.000 e i 18.700 \u00e0nni fa e inte gr\u00f2tte l\u00f3ngo o tor\u00e9nte Penav\u00e0ira, inta val\u00e0dda co-o m\u00e6ximo n\u00f3mme into terit\u00f6io ig\u00e0ono, l\u2019\u00e9 st\u00e6to trov\u00f2u r\u00e8sti de \u00f2mmi de 7.000 anni primma de Cr\u00ecsto.\nA part\u00ee da-o seg\u00f3ndo mil\u00e9nio pr\u00ecmma de Cr\u00ecsto (Neol\u00ectico) se gh\u2019\u00e0n not\u00ec\u00e7ie da prez\u00e9nsa di l\u00ecguri in sce \u2019n terit\u00f6io as\u00e6 gr\u00e0nde ch\u2019o corisp\u00f3nde ci\u00f9 o m\u0207no a t\u00f9tta l\u2019It\u00e0lia setentrion\u00e2le.\nA \u00f2gni m\u00f2ddo se p\u00e9nsa che i ant\u00eeghi l\u00ecguri se s\u00f3n scistem\u00e6 in sci\u00e2 cost\u0207a mediter\u00e0nia da-o R\u00f2dano a l\u2019\u00c0rno (cosc\u00ec o scr\u00eeve o Pol\u00ecbio), ariv\u00e0ndo co-a s\u00f2 prez\u00e9nsa sc\u00ecn\u2019a-a cost\u0207a mediter\u00e0nia spagn\u00f2lla a pon\u00e9nte e a-o T\u00e9vere v\u00e8rso s\u00f9d-\u00e8st e coloniz\u00e0ndo e \u00eezoe da C\u00f2rscica, da Sard\u00e9gna e da Sic\u00eclia. A po\u00e9iva \u0207se \u2019na popola\u00e7i\u00f3n de qu\u00e6xi 200.000 pers\u00f3nn-e, spart\u00eee inte v\u00e0rie trib\u00f9. De l\u00f4 ne r\u00e8stan numer\u00f4xi rep\u00e8rti de t\u00e6ra ch\u00e9utta. De manim\u00e0n e migra\u00e7io\u00ecn di C\u00e8lti (che parl\u00e2van o leponzio \u00f2 lepontico) e e coloniza\u00e7io\u00ecn di Fen\u00eccci, di Gr\u0207ghi e di Cartagin\u00e9ixi, \u00e0n pigi\u00f2u o p\u00f2sto di L\u00ecguri a part\u00ee da-o IV s\u00e9colo pr\u00ecmma de Cr\u00ecsto.\nI L\u00ecguri inte testimoni\u00e0nse di aoto\u00ee ant\u00eeghi.\nI L\u00ecguri \u00eaan g\u00e9nte di monti. Mangi\u00e2van sorviat\u00f9tto servaginn-a, formaggio e l\u00e6te. Gh'ean quei che de l\u00f2u \u00eaan mer\u00e7enari e anavan a fa' a gu\u00e6ra pe' \u00e2tri p\u00e0ixi (Cartagine o Romma). Quei che vivevan vix\u00ecn a-o m\u00e2, o M\u00e2 Ligure, \u00eaan pesco\u00e9i e main\u00e6, e navegavan, anche a-o largo, s\u00e9npre con barche piccinn-e. O Diod\u00f2ro S\u00ecculo (st\u00f2rico gr\u00eago, 80\u201320 pr\u00ecmma de Cr\u00ecsto) o scriveiva in gr\u00eago:\nI L\u00ecguri s\u00f3n nomin\u00e6 pe-a pr\u00ecmma v\u00f2tta inte \u2019n t\u00f2cco do Ez\u00ecodo riport\u00f2u da-o Strab\u00f3n inte a \u201c\"Geografia\", VII 3.7\u201d, c\u00f3mme i ci\u00f9 ant\u00eeghi abit\u00e0nte de l\u2019\u00d2cid\u00e9nte: \u201cEt\u00ecopi, L\u00ecguri e Sci\u00eeti alevato\u00ee de cav\u00e0lli\u201d. \u00c2tri aoto\u00ee (D\u00eeod\u00f6o S\u00eccolo, Virg\u00eclio, L\u00ecvio, Cicer\u00f3n) scr\u00eevan c\u00f3mme i L\u00ecguri anc\u00f3n into II s\u00e9colo primma de Cr\u00ecsto viv\u00e9ivan inte de condi\u00e7io\u00ecn primit\u00eeve e ne d\u00e0n l\u2019inm\u00e0gine de \u2019n p\u00f2polo sarv\u00e6go, f\u0207o, i qu\u00e6 goeri\u0207ri f\u00e0n po\u00eea s\u00f3lo co-o f\u00e2se v\u00e9dde.\nMa into m\u00e6ximo t\u00e9npo v\u0207gne sotolini\u00f2u a qualit\u00e6 de solidariet\u00e6 e d\u2019\u00f2nest\u00e6 de \u2019na popola\u00e7i\u00f3n contad\u00ecnn-a e de pasto\u00ee no anc\u00f3n spart\u00eea in \u201ccl\u00e0sse\u201d e inta qu\u00e6 e d\u00f2nne afr\u00f3ntan e m\u00e6xime fad\u00eeghe di \u00f2mmi inte \u2019na t\u00e6ra defin\u00eea p\u00ecnn-a de pr\u00eee, st\u00e9rile, cr\u00fba e cov\u00e8rta de \u00e8rboi da ti\u00e2 zu. No t\u00f9tti i aoto\u00ee ant\u00eeghi d\u00e0n di giud\u00ec\u00e7\u00e7i poxit\u00eevi, prez\u00e9npio o M\u00e0rco P\u00f2rcio Cat\u00f3n o def\u00ecsce i L\u00ecguri ignor\u00e0nti e b\u00f6x\u00e0rdi, in p\u00f2polo ch\u2019o l\u2019\u00e0 p\u00e8rso a mem\u00f6ia de s\u00f2 \u00f2r\u00ecgini. T\u00f9tti sti elem\u00e9nti chi ne f\u00e0n cap\u00ee c\u00f3mme i L\u00ecguri, p\u00f2polo as\u00e6 ant\u00eego spanteg\u00e6 in t\u00e9npi lont\u00e0n inte \u2019na gr\u00e0nde p\u00e0rte do Mediter\u00e0nio de Pon\u00e9nte, s\u00f3n st\u00e6ti sotom\u00ecssi, no s\u00e9nsa dificolt\u00e6, da-i Rom\u00e2ni, c\u00f3ntra i qu\u00e6 a manc\u00e0nsa de \u2019na colt\u00fba, de tradi\u00e7io\u00ecn, de \u2019n\u2019identit\u00e6, de \u2019n\u2019unit\u00e6 pol\u00ectica e de \u2019na cl\u00e0sse de n\u00f2bili co-o pot\u0207re de dec\u00ecdde, s\u00f3n st\u00e6te a rax\u00f3n de \u2019na debol\u00e9ssa ch\u00f2-u carater\u00ecstico e f\u00f2rte tenperam\u00e9nto o no l\u2019\u00e9 bast\u00f2u a sarv\u00e2li.\nP\u00f2poli L\u00ecguri.\nE na\u00e7io\u00ecn ci\u00f9 importanti, inta Lig\u00f9ria de ancheu, \u00eaan:\nL'\u00e9poca rom\u00e2na.\nCo-a pr\u00ecmma go\u00e6ra p\u00f9nica (II s\u00e9colo pr\u00ecmma de Cr\u00ecsto) i L\u00ecguri se s\u00f3n spart\u00eei tra ale\u00e6 de Cart\u00e0gine e ale\u00e6 de R\u00f3mma. L'\u00e9 st\u00e6to qu\u00e0nde i Rom\u00e2ni \u00e0n conquist\u00f2u sto terit\u00f6io chi, con l\u2019agi\u00f9tto di s\u00f2 ale\u00e6 Genuates, che l\u2019\u00e0n ciam\u00f2u L\u00ecg\u00f9ria, ch'o corispond\u00e9iva a-a \"IX Regio\" de l'Inp\u0207ro rom\u00e2no, ch'a l'and\u00e2va da-e \u00c0rpi Mar\u00ectime e C\u00f2sie, a-o P\u00f2, a-o Tr\u00e9bia e a-o M\u00e2gra. A descri\u00e7i\u00f3n da \"IX Regio Itali\u00e6\" a l'\u00e9 do Pl\u00ecnio: \nSta regi\u00f3n chi a l\u2019\u0207a ci\u00f9 pic\u00ecnn-a de qu\u00e9lla \u00f2rigin\u00e2le \u00f2cup\u00e2 da-i L\u00ecguri inta preist\u00f6ia. Con t\u00f9tta probabilit\u00e6 inte sta prov\u00ecnsa chi se ghe conserv\u00e2va anc\u00f3n l\u2019etn\u00eea l\u00ecgure ci\u00f9 p\u00fbra, in c\u00e0ngio inta Lunigi\u00e0nn-a e inte regio\u00ecn a-o de la de \u00c0rpi e popola\u00e7io\u00ecn s\u2019\u0207an \u00f2rm\u00e2i mescci\u00e6 con \u00e2tre trib\u00f9. \nDe f\u00e6ti l'Ecat\u0207o de Mil\u0207to into VI s\u00e9colo pr\u00ecmma de Cr\u00ecsto o ne d\u00eexe che M\u00f3nego e Mars\u00e9ggia \u0207an \u00e7it\u00e6 l\u00ecguri e i Elisici, p\u00f2polo ch\u2019o st\u00e2va fra o R\u00f2dano e i Piren\u0207i, \u0207an 'na mescci\u00fba de L\u00ecguri e Ib\u0207ri. Into Trex\u00e9nto o D\u00e0nte, into pigi\u00e2 in consciderasci\u00f3n sorvet\u00f9tto a questi\u00f3n lengo\u00ecstica-dialet\u00e2le, o parli\u00e2 da Lig\u00f9ria c\u00f3mme de 'na regi\u00f3n conpr\u00e9iza fra o Tri\u00f3nfo de l'Aog\u00f3sto, L\u00e8rxi e o sparti\u00e6goe alp\u00ecn-apen\u00ecnico. Scib\u00e9n chi-\u00e2 cosc\u00e9nsa d\u2019\u0207se 'n'\u00f9nica etn\u00eea ci\u00f9 gr\u00e0nde a d\u00fba anc\u00f3n pe b\u00e9n b\u00e9n. L'id\u0207a de \u2019na regi\u00f3n ch'a va da-o V\u00e2ro a l'\u00c0rno a l'\u00e9 anc\u00f3n pigi\u00e2 da-o I\u00e0copo Brax\u00e9lli, can\u00e7el\u0207 da Rep\u00f9blica de Z\u0207na de l'anno 1419, inta s\u00f2 \"Descrizione della Riviera\". Inte l'anno 180 pr\u00ecmma de Cr\u00ecsto i Rom\u00e2ni, pe po\u00e9i disp\u00f3nn-e da Lig\u00f9ria inta s\u00f2 conqu\u00ecsta da G\u00e0lia, \u00e0n dov\u00fbo deport\u00e2 47.000 L\u00ecguri Apo\u00e2ni, \u00f2stin\u00e6 rib\u00e8lli, e l'\u00e0n confin\u00e6 inte l\u2019\u00e0rea San\u00ectica ch'a l'\u00e9 fra Avel\u00ecn e Benev\u00e9nto.\nLetiat\u00fba in sci L\u00ecguri.\nDi ant\u00eeghi st\u00f2richi, quei che \u00e0n scr\u00eeto de ci\u00f9 in sci L\u00ecguri Ant\u00eeghi son st\u00e6ti Diod\u00f2ro S\u00ecculo, Strab\u00f3n, Er\u00f2doto.\nO profess\u00f4 Nino Lamboglia o l'\u00e0 scr\u00eeto o l\u00ecbbro \"A Lig\u00f9ria Ant\u00eega\", ch'a l'\u00e9 l'\u00f2pera ci\u00f9 inportante in sce questo argomento."}
{"id": "10374", "revid": "12052", "url": "https://lij.wikipedia.org/wiki?curid=10374", "title": "Nino Lamboglia", "text": "Giovanni (Nino) Lamboglia (P\u00f2rto Mori\u00e7io 7 Agosto 1912, Z\u00eana 10 Zen\u00e0 1977) o l'\u00e9 st\u00e6to 'n arche\u00f2logo ligure.\nV\u00ectta.\nO l'ha fond\u00f2u l'\"Accademia di Studi Liguri\" e asc\u00ec o Museo nav\u00e2le rom\u00e2no d'Arbenga, che o contegne rep\u00e8rti e gi\u00e2re prelev\u00e0i da i fondali, vixin a l'\u00eezoa Gain\u00e2a. \nO l'ha scr\u00eeto o libbro \"A Liguria Antiga\", o st\u00fbdio ci\u00fb importante in sci\u00e2 st\u00f6ia di Liguri Antighi."}
{"id": "10405", "revid": "12052", "url": "https://lij.wikipedia.org/wiki?curid=10405", "title": "Blaise Pascal", "text": "Blaise (Giaxo) Pascal (Clermont-Ferrand, 19 zugno 1623 \u2013 Pariggi, 19 agosto 1662) o l'\u00e8 st\u00e6to un matematico, fixico, filosofo e teologo fran\u00e7eise. Figgi\u0153u precoxe, o fu istruio da-o po\u00e6. I primmi loei do Pascal son relativi a-e scienze natur\u00e6 e a-e scienze applic\u00e6. O contribu\u00ec in moddo scignificativo a-a costru\u00e7ion de carcolato\u00ee meccanichi e a-o studio di fluidi. O l'ha ciario i concetti de prescion e de v\u0153uo pe ampli\u00e2 o lao de Torricelli. Pascal o scrisse di importanti testi in sce-o metodo scientifico. A sezz'anni o scrisse un trattao de geometria proiettiva e, da-o 1654 lao\u00f2 con Pierre de Fermat in sce-a teoria de probabilit\u00e6 ch'a l'influenz\u00f2 fortemente e moderne teorie economiche e e scienze soci\u00e6. doppo un'esperien\u00e7a mistica seguia a un incidente into qu\u00e6 o l'aveiva areizegao a vitta , into 1654, o l'abbandon\u00f2 matematica e fixica pe dedicase a-e riflescioin religiose e filosofiche. O mo\u00ec doi meixi doppo o so 39\u00ba compleanno, into 1662, doppo una longa maotia ch'a l'affrizzeiva fin da piccin.\nBiografia.\nNasciuo a Clermont-Ferrand, inte l'Auvergne, Pascal o perse a mo\u00e6, Antoinette Begon, a l'et\u00e6 de trei anni, quande a no se repiggi\u00f2 da-o parto da figgia Jacqueli\u00f1e Pascal (1625 - 1662). A caosa de questo o po\u00e6, \u00c9tienne Pascal (1588 - 1651), magistrato e matematico, o s'\u00f3cup\u00f2 personalmente da so educa\u00e7ion. O zoeno Blaise o se rivel\u00f2 ass\u00e6 precoxe int'o studio e inta comprenscion da matematica e da fixica, tanto ch'o fu ammisso a-e riunioin scientifiche do circolo intorno a Marin Mersenne, ch'o l' ea in corisponden\u00e7a co-i ciu gren ricercato\u00ee do tempo, tra-i qu\u00e6 Girard Desargues, Galileo Galilei, Pierre de Fermat, Ren\u00e9 Descartes e Evangelista Torricelli.\nDa-o 1639 a-o 1647 o fu a Rouen, dove so po\u00e6 o l'aveiva avuo un incarego da parte do cardin\u00e2 Richelieu. Ch\u00ec, into 1640, Blaise Pascal o compose a so primma \u0153uvia scientifica \"in sce-e se\u00e7ioin coniche\" (\"Essai pour les coniques\"), bas\u00e2 in sce-o lao de Desargues, e into 1644 o costru\u00ec a so primma macchina calcolatrixe, a Pascali\u00f1a. into 1646, inoltre, so po\u00e6, ch'o s'ea ferio cazzendo, o fu curao da doi gentilommi da setta de Giansenio, che in breve convinsan segge l\u00ea che i figgi a abbra\u00e7\u00e7\u00e2 e idee religiose e mor\u00e6 gianseniste. \nInto 1650, a caosa da so salute caxoneive, Pascal o las\u00e7o temporaniamente o studio da matematica. Into 1653, quande a salute a l'amegio\u00f2, o scrisse o \"Trait\u00e9 du triangle arithm\u00e9tique\", into qu\u00e6 o descrisse o triangolo aritmetico ch'o porta appunto o so nomme.\nA pr\u0153uvo a un incidente avvegnuo into 1654 in sce-o ponte de Neuilly, into qu\u00e6 i cavalli finin otre o paapeto ma a carrozza a se sarv\u00f2 miacosamente, Pascal o l'abbandon\u00f2 definitivamente o studio da matematica e da fixica pe dedicase a-a filosofia e a-a teologia. Da quello momento, Pascal o l'intr\u00f2 a f\u00e2 parte di \"solitai\", de l'abbazia de Port-Royal, laici dediti a-a medita\u00e7ion e a-o studio, fra i qu\u00e6 gh'ea za so s\u0153u, e ch\u00ec o divent\u00f2 membro da setta di giansenisti, fond\u00e2 e guid\u00e2 da-o vescovo Giansenio. Proprio in quello periodo se ea acceisa un'aspia controversia tra i giansenisti e i teologhi de l'Universcit\u00e6 da Sorbo\u00f1a de Pariggi, e l\u00ea o l'intervegne in t\u00e2 disputa in difeisa do Giansenismo.\nO 23 gennaio 1656 o pubbric\u00f2 e so primme lettie, co-o ps\u0153\u00fcdonimo de \"Louis de Montalte\", scrite da un provinci\u00e2 a un di so amixi, in sce-e dispute da Sorbo\u00f1a. A queste seguin atre 17 lettie (l'urtima l'\u00e9 dat\u00e2 24 marzo 1657). Into 1660, o re Luigi XIV o l'ordin\u00f2 per\u00f2 a destru\u00e7ion de \"lettie provinci\u00e6\" de Pascal, scrite in difeisa do giansenista Antoine Arnaold.\nProprio mentre o pubblicava e so \"lettie\", Pascal o l'aveiva concepio l'inten\u00e7ion de scrive una grande \u0153uvia apologetica do Cristianeximo (otre che do giansenismo). A so salute za m\u00e2ferma, a l'ea divegnua ancon ciu fragile: o mo\u00ec o 19 agosto 1662, a soli trenten\u0153uv'anni.\nL'aotopsia a-a qu\u00e6 o fu sottoposto a rivel\u00f2 di gravi disturbi a carego do st\u0153umago e de l'addome, nonch\u00e9 di danni a-o tesciuo \u00e7erebr\u00e2 , tuttavia a caosa da morte e da salute cronicamente malferma no fun mai do tutto ciarie. Se pensa a-a tubercoloxi, a un tum\u00f4 a-o st\u0153umago, opp\u00f9 a una combina\u00e7ion de doe maotie. O seguiva comunque, pe de raxoin etiche e mor\u00e6, una dieta leggia, de tipo vegetarian e emicranie che afflissan Pascal fun ben probabilmente caos\u00e6 da-i danni a-o \u00e7ervello. O fu seppellio inta gexa de Saint-\u00c9tienne-du-Mont.\nE bozze e i appunti de so lettie fun arecugeite da parenti e amixi inti so celebri \"Penscei\", una profonda \u0153uvia filosofica, mor\u00e2 e teologica dove l'\u00e9 za tracci\u00e2 a linia apologetica in fav\u00f4 do cristianeximo. Pe riassumme a so vitta e o so pensceo, o scrit\u00f4 e pensat\u00f4 fran\u00e7eize Fran\u00e7ois-Ren\u00e9 de Chateaobriand o scrisse:\nO pensceo scientifico.\nO triangolo, i fluidi, a probabilit\u00e6, e inven\u00e7ioin.\nTra i so apporti matematichi gh'\u00e9 o triangolo de Pascal (noto in Italia comme \"Triangolo de Tartaggia\"), ch'o l'\u00e9 un moddo de present\u00e2 i coefficienti binomi\u00e6, e o porta appunto o so nomme, sciben che i matematichi conosceivan t\u00e6 coefficienti za da tempo.\nInotre, o so noteive contribuo int'o studio di fluidi (idrodinamica e idrostatica); in particol\u00e2 s'incentr\u00f2 in sce-o prin\u00e7ipio de fluido idraolico. E so inven\u00e7ioin comprendan a pressa idraolica (ch'a d\u0153uvia a prescion pe moltiplic\u00e2 a forza) e a sciringa. Pascal asccei asc\u00ec di concetti qu\u00e6 \"prescion\" (d'a qu\u00e6 l'unit\u00e6 de mezua a porta o so nomme) e \"v\u0153uo\": riguardo a-a prescion, o formul\u00f2 o cosc\u00ec dito prin\u00e7ipio de Pascal, oss\u00e6 o prin\u00e7ipio segondo o qu\u00e6 a prescion esercit\u00e2 inte 'n punto qualunque de un liquido incomprimibile, a se trasmette inalter\u00e2 inte tutti i atri punti de t\u00e2 liquido; riguardo a-o v\u0153uo, invece, o l'ariesc\u00ec a dimostrane l'existen\u00e7a, confutando quindi o pensceo da fixica antiga, ch'a-o negava. O fe\u00e7\u00e7e inoltre de brillante conscidera\u00e7ioin in sce-a teoria da probabilit\u00e6, e a l'et\u00e6 de sezz'anni o l'elabor\u00f2 asc\u00ec un trattao in sce-e se\u00e7ioin coniche. Into 1654, spinto da l'interesse de un amigo inte di problemi lig\u00e6 a-e scommesse, o l'inandi\u00f2 una corisponden\u00e7a con Fermat e o steise un picceno sazzo in sce-e probabilit\u00e6.\nPascal o l'\u00e9 asc\u00ec consciderao un di precurso\u00ee de l'informatica percose, appe\u00f1a 18enne, o progett\u00f2 e costru\u00ec circa \u00e7inquanta esempl\u00e6 de un calcolat\u00f4 meccanico, dito Pascali\u00f1a, capaxe de esegu\u00ee addi\u00e7ioin e sottra\u00e7ioin (arcu\u00f1i de questi esempl\u00e6 origin\u00e6 son st\u00e6ti conserv\u00e6 scin a anc\u0153u, comme quello a-o Museo Zwinger de Dresda).\nO Teorema de Pascal.\nUn atro so importante apporto a-a matematica o l'\u00e9 o Teorema de Pascal, ch'o l'\u00e9 un di teoremi-base da teoia de coniche. Premesso che sei punti ordin\u00e6 A1, A2, A3, A4, A5, A6 de una conica individuan un esagono inscrito in a, o teorema de Pascal o fornisce una condi\u00e7ion grafica caratteristega affinch\u00e9 un d\u00e6to esagono o segge inscrivibile inte 'na conica.\nPercose una conica a l'\u00e9 individu\u00e2 da 5 so punti, t\u00e2 teorema o fornisce una condi\u00e7ion affinch\u00e9 un sesto vertixe de l'esagono o l'appartegne a-a conica individu\u00e2 da-i atri 5 vertixi de t\u00e2 poligono. A condi\u00e7ion a l'\u00e9 a seguente: seggian A1, A2, A3, A4, A5, A6 sei punti d\u00e6ti ordinaamente into cian e seggian B1, B2, B3 i punti comun, rispettivamente, a-e rette A1-A2 e A4-A5, a-e rette A2-A3 e A5-A6, a-e rette A3-A4 e A6-A1; i sei punti appartegnan a una conica se, e soltanto se, i trei punti B1, B2, B3 appartegnan a una retta, ch'a l'\u00e9 ciamm\u00e2 \"retta de Pascal\". O caxo particol\u00e2 into qu\u00e6 i sei punti son contegnui inte 'na \"conica degenere\", saiv'a d\u00ee l'union de doe rette, o se traduxe into teorema de Pappo-Pascal.\nO pensceo filos\u00f2fico.\nI \"Penscei\".\nSegondo di studioxi, Pascal o l'aveiva in c\u0153u de scrive un'inmensa \u0153uvia in ta qu\u00e6 rivers\u00e2 tutto o so genio, una \"Apologia do Cristianeximo\" (l'apologetica a l'\u00e9 u\u00f1a de scienze sacre, e se propo\u00f1e a difeisa, saiv'a d\u00ee l'apologia do Cristianeximo contro i attacchi di avversai) da qu\u00e6, a so d\u00ee, chiunque l'avesse lezzua pe intrego o l'avi\u00e6 dovuo infin confess\u00e2 a so fe' \u00f2 ammette a so completa matteia.\nSegondo di atri, invece, o progetto de una grande \u0153uvia o no fu mai inte inten\u00e7ioin do Pascal.\nDe questo ambizioso progetto, incompleto a caosa da so morte prematua a soli trentan\u0153uve anni, restan in realt\u00e6 di frammenti sparsci, intitol\u00e6 \"Penscei\" (in fran\u00e7eize, \"Les pens\u00e9es\"), pubblic\u00e6 postumi, into 1670. Pascal o l'aveiva l'abitudi\u00f1e, quande o l'aveiva un quarche progetto, de elabor\u00e2 e revixon\u00e2 e frase e i varri capitoli tegnindo tutto a mente, avendo una memoia prodigiosa, e de scrivili in sce carta solo quand'o foise convinto da so forma definitiva. Per\u00e7\u00f2 o comen\u00e7\u00f2 a scrive i \"Penscei\", aomanco comme appunti sparsci, solo quande ocap\u00ec che a maotia a no gh' avi\u00e6 permisso de port\u00e2 a compimento l'\u0153uvia. Arcu\u00f1i de questi fun scriti (da-i so famili\u00e6 e amixi fid\u00e6) sotto so dettatua, perch\u00e9 a-a fin o no l'ea manco ciu in grao de scrive.\nL'ommo fra doi abisci.\nA filosofia de Pascal a gh'ha comme centro a profonda analixi da condi\u00e7ion uma\u00f1a, in rapporto a-a veit\u00e6 divi\u00f1a rivel\u00e2 da-o Cristo. L\u00ea o scrive:Dunque, pe Pascal a condi\u00e7ion uma\u00f1a a n'\u00e9 nint'atro che estremma precariet\u00e6, imposcibilit\u00e6 de razonze di punti fermi, insanabile contraddi\u00e7ion fra o voei e l'\u00f3tegn\u00ee, volubilit\u00e6 e continuo movimento inte l'avei e into voei m\u00e6ximo. L'ommo l'\u00e9 'na pua contraddi\u00e7ion in l\u00ea, posto tra \"i doi abisci de l'infinio e do nulla\", fra l'infiniamente grande e l'infiniamente piccin, fra l'ese spiitu\u00e2 (eterno) e l'ese corporeo (tempor\u00e2). L'ommo no p\u0153u savei ni ignor\u00e2 totalmente. In sostan\u00e7a:\nPe descrive a natua uma\u00f1a, Pascal o l'ha piggiao comme meistri Epitteto e Michel de Montaigne, otre a rimandase a Pico da Mirandola ; o primmo de f\u00e6to o l'ha evidenziao a grandezza e a dignit\u00e6 de l'ommo, che, p\u00f9 essendo un ese infiniamente piccin e debole, o p\u0153u ritrov\u00e2 o so val\u00f4 inta propria coscien\u00e7a e into proprio pensceo. Montaigne, invece, o n'ha eviddenziao soviatutto a debolezza, tra\u00e7\u00e7ando un limite a-o so conosce e a-o so vive, p\u00f9 sostegnindo l\u00ea asc\u00ec a duplixe natua (misea e dignitosa) de l'ommo. Infin, Pico da Miandoa o l'ha espressamente parlao da dignit\u00e6 de l'ommo, che, unico fra e creatue, o p\u0153u \u00e7erne che creatua ese. Pascal o scrive ancon:In sostan\u00e7a, o Pascal o v\u0153u d\u00e2 a l'ommo l'aotentica mezua da so condi\u00e7ion, ch'a l'\u00e9 un intre\u00e7\u00e7o de \"angeo\" e de \"bestia\". Inoltre, segondo Pascal, l'ommo o vive perennemente inte l'inluxon e inte l'err\u00f4, induti soviatutto da l'inmagina\u00e7ion, lasciandose ingann\u00e2 scin da-i prin\u00e7ippi etichi e mor\u00e6, che mutan in realt\u00e6 da l\u0153ugo a l\u0153ugo, da tempo a tempo, dimostrandone a relativit\u00e6; quest'urtimo pensceo, ch'o l' ea st\u00e6to doeuviao da-i m\u00e6ximi libertin pe sostegn\u00ee a so poxi\u00e7ion, o vegne regiao da Pascal contro a limitatezza da raxon uma\u00f1a, ch'a no basta mai a l\u00ea m\u00e6xima, ma ch'a necescita da fe', pe avei scignificao e fin.\nO \"divertissement\".\nUn punto ben importante da filosofia pascalia\u00f1a l'\u00e9 a critica a-o \"divertissement\", saiv'a d\u00ee o \"divertimento\", inteiso da l\u00ea into senso origin\u00e2 de \"devia\u00e7ion\" e \"allontanamento\" (da-o latin \"devertere\", saiv'a d\u00ee \"devi\u00e2\", \"allontanase\"). T\u00e2 divertimento o no l'\u00e9 dunque a festa \u00f2 o z\u0153ugo, ma o l'\u00e9 ogni a\u00e7ion e attivit\u00e6 ch'a conduxe l'ommo \"lontan\" da-o pens\u00e2 a l\u00ea m\u00e6ximo e da-o conscider\u00e2 a propria interiorit\u00e6.\nO scrive de f\u00e6to:O divertimento, pe Pascal, o l'\u00e9 dunque a pezo e a ciu vasta ciaga do mondo, in quanto ogni ommo o cerca de \"distrase\" da-a propria condi\u00e7ion \"debole, mort\u00e2 e cosci miserabile\", pe questo o se disperde in infinie attivit\u00e6 che l' inluddan e, a-o contempo, o s'impegna l\u00ea m\u00e6ximo a inludde i atri. L'ommo o l'\u00e9 sempre in movimento, ma, s'o se ferma, o sente o nulla; ma st\u00e2 sempre in movimento l'\u00e9 dannoso, percose l'ommo o l'\u00e9 veo solo inta \"staxi\"; o \"st\u00e2 tranquillo inte 'na cammia\" no sai\u00e6 dunque a caosa de l'infeli\u00e7it\u00e6, ma solo a rivela\u00e7ion de t\u00e2 infeli\u00e7it\u00e6, che in realt\u00e6 a l'\u00e9 sempre presente. Quindi, pe-a vitta de un crestian, dixe Pascal, o \"divertissement\" o l'\u00e9 una cosa ignobile e ass\u00e6 peigoosa, in quanto solo inta medita\u00e7ion (una sorta de \"otium\" latin) l'ommo o p\u0153u, riconoscendo a propria miseia, accostase a D\u00ea Gexo attraverso a preghea e o pensceo. In atri so penscei, poi, o dixe: O divertimento a l'\u00e9 a nostra ciu gran miseia percose, pe Pascal, ne dist\u0153ugge da-a nostra unica dignit\u00e6 e ricchezza, \u00e7o\u00e8 o pensceo, co l'inluxon da dignit\u00e6 stessa (\u00e7o\u00e8 a demoa). de f\u00e6to, l'ommo o no g'ha dignit\u00e6 se no into riconosce ch'o l'\u00e9 sen\u00e7a dignit\u00e6, e questo o-o rende ciu che 'na \"bestia\", sciben che o continue a ese meno de un \"angeo\". Into divertimento no se ghe p\u0153u dunque accost\u00e2 a D\u00ea, perch\u00e9 t\u00e2 accostamento o dev'ese l'umilia\u00e7ion\n(e quindi o riconoscimento) de l\u00ea m\u00e6ximi e da propria infinia miseia appe' de l'Onnipotente, pe ri\u00e7evine cosc\u00ec a so miseicordia e a so Grazia.\nA critica a-a \"caxistica\".\nPascal o fu avoxao asc\u00ec pe o so forte attacco a-a \"caxistica\", oss\u00e6 un metodo etico deouviao da-i pensato\u00ee cattolichi do prin\u00e7ipio de l'era moderna (specialmente i Gexuiti); o l' ea un scistema d'interpreta\u00e7ion accomodante verso e debolezze uma\u00f1e, ch'o riconduxeiva t\u00e6 atti (saiv'a d\u00ee i peccoei) a una caxistica che i clascificava e i valutava in moddo t\u00e2 da redue a corpa (e quindi a peniten\u00e7a) do peccat\u00f4.\nPascal, inte so \"Lettres provinciales\" (\"Lettie provinci\u00e6\"), o denon\u00e7i\u00f2 a caxistica comme un mero utilizzo de ragionamenti v\u0153ui e complesci pe giustific\u00e2 o lascismo mor\u00e2 de l'epoca e redue cosci a responsabilit\u00e6 etica de l'ommo de fronte a l\u00ea m\u00e6ximo e de fronte a D\u00ea.\nO m\u00e6ximo Pappa Lusciandro VII, spinto asc\u00ec da-e \"Lettie provinci\u00e6\" de Pascal, o condann\u00f2 diverse propoxi\u00e7ioin e texi di gexuiti caxisti.\nO D\u00ea di filosofi e quello di crestien.\nDunque, a miseia de l'ommo, segondo Pascal, a l'\u00e9 de ese sen\u00e7a D\u00ea; a so natua a l'\u00e9 decadua da-a natua immort\u00e2 e divi\u00f1a inta qu\u00e6 o l'ea nasciuo, a caosa do peccao origin\u00e2:\nL'ommo, abbandonao co-o peccao l'am\u00f4 pe D\u00ea, o g'ha inte l'anima un spazio v\u0153uo de dimenscion infinia (primma occupao da l'am\u00f4 pe D\u00ea), ch'o tenta de imp\u00ee co l'am\u00f4 proprio e verso i ben terren, che vegnan quindi investii de am\u00f4 infinio che no son in grao de soddisf\u00e2, essendo finii. Da \u00e7o deriva o senso de finitezza e incompletezza che, segondo Pascal, o fa parte da natua uma\u00f1a.\nSolo l'infinio pin do divin p\u0153u imp\u00ee l'infinio v\u0153uo de l'uman, e, tra e tante, solo a relixon crestia\u00f1a, segondo Pascal, a ne conduxe a t\u00e2 idea de dupli\u00e7it\u00e6 e de contraddi\u00e7ion, che l'\u00e9 a-a base de reixe de l'ommo. L'unico moddo pe desf\u00e2 t\u00e2, inestricabile \"groppo\" o l'\u00e9 umiliase, renegando a propria natua e ponendose de fronte a D\u00ea pascivamente, liberi da-a propria volont\u00e6 pe accoeugge a so. Dunque, e dimostra\u00e7ioin razion\u00e6 de l'existen\u00e7a de D\u00ea, pe Pascal, son insens\u00e6, percose: Con queste parolle o rimarcava a differen\u00e7a fra un D\u00ea ch'o l'\u00e9 pensao solamente comme Architetto de l'universo, comme Ente meccanico e no comme ese libero, po\u00e6 di ommi e nostro Sarvat\u00f4, ch'o l'opera inta stoia pe am\u00f4; in Pascal gh'\u00e9 asc\u00ec un riferimento a un'esperien\u00e7a comu\u00f1a a di atri filosofi (comme Plotin), oltre che a di religioxi, de un contatto co-a divinit\u00e6, do qu\u00e6 o parli\u00e2 ampiamente. Inoltre, doppo a morte fu rinvegnuo un so scrito cuxio into so vest\u00ee ch'o ne documenta o so spiito. Veive de frase:\nE critiche a-o cartexanismo.\nPascal o l'ebbe asc\u00ec moddo de scontrase co-o cartexanismo, ass\u00e6 diffuso inta Francia da so epoca. Co-o critic\u00e2 o cartexanismo, Pascal o metteiva sotta accusa sorvetutto o razionalismo de Cartexo pe-o qu\u00e6 criteio de veit\u00e6 e de conoscen\u00e7a son e idee ci\u00e6e e evidenti do nostro intelletto. De f\u00e6to, t\u00e6 obiettivi no saieivan perseguibili da l'ommo, che, a-o contraio, pe so natua o l'\u00e9 pin de in\u00e7ertezza, de dubbio e de contraddi\u00e7ion. \nSeguindo o percorso razion\u00e2 de Cartexio, Pascal o critica \u00e7o a-o qu\u00e6 zonze o filosofo co-a so raxon, oss\u00e6 a dimostra\u00e7ion de l'existen\u00e7a de D\u00ea attraverso o \"metodo do dubbio\". Quande de f\u00e6to Pascal o nega o mero \"D\u00ea di filosofi\", o se rifeisce sorvetutto a-o D\u00ea pensao da Cartexio comme \"mot\u00f4 de l'universo\".\nO dixe, de f\u00e6to:\nPascal o se rifeisce a-o pensceo de Cartexio segondo o qu\u00e6 noi gh'emmo \u00e7ertezza do mondo fixico solo perch\u00e9 gh'\u00e9 un D\u00ea a dane garanzia; tuttavia, critica Pascal, t\u00e2 divinit\u00e6 a no sai\u00e6 aff\u00e6to utile, ma una sempli\u00e7e idea doeuvi\u00e2 pe d\u00e2 raxon di atre cose. Cartexio, dunque, segondo Pascal o s'ascorda che IdD\u00ea o no l'\u00e9 una sempli\u00e7e \"macchina\" ch'a serve a m\u0153uve ogni atra macchina, ma l'\u00e9 o D\u00ea d'infinio am\u00f4 e miseicordia do qu\u00e6 scrive da p\u0153u into \"Memori\u00e2\".\nAtre doe critiche precise mosse da Pascal contro o pensceo de Cartexio son a nega\u00e7ion do \"conatus recedendi\" (a forza centrifuga ch'a l'animi\u00e6 tutti i corpi) e di \"spiiti vit\u00e6\" (caose de pascioin), e a critica a-a spiega\u00e7ion de l'Eucaristia d\u00e6ta da-o m\u00e6ximo Cartexio (\"union de l'anima de Gexo Cristo a-a mateia de l'ostia, e dunque l'ostia a sai\u00e6 l'intrego corpo de Cristo\").\nRiguardo a-a primma critica, Pascal o nega, qu\u00e6xi ironicamente, segge o \"conatus recedendi\" che i \"spiiti vit\u00e6\"; riguardo a-a segonda, invece, Pascal o rebatte che l'ostia a no l'\u00e9 una sempli\u00e7e union de anima e mateia, ma a l'\u00e9 tutto o \"corpo\" de Cristo, inteiso comme carne, anima, sangue e divinit\u00e6.\nQuesto recedieiva una cangiamento da sostan\u00e7a de l'ostia inta sostan\u00e7a do corpo de Gexo. Pascal, dunque, o sostegne che l'Eucaristia segge un pin misteio, nonostante a ciarezza che voeiva daghe o Cartexio.\nA scommessa de Pascal.\nPascal o l'afferma che bez\u0153ugna, doppotutto, \"scommette\" in sce l'existen\u00e7a de D\u00ea. Bez\u0153ugna, saiv'a d\u00ee, decidde de vive comme se D\u00ea o ghe foise \u00f2 comme se D\u00ea o no ghe foise; no se p\u0153u no \u00e7erne, percose o no \u00e7erne o l'\u00e9 za una \u00e7ernia. In realt\u00e6, comme dixe o commentat\u00f4 pascalian Jacques Chevalier, a scommessa a l'\u00e9 meno ban\u00e2 e superfi\u00e7i\u00e2 de quant'a pagge: de f\u00e6to, o dixe:\noss\u00e6, \"scommettendo\" che D\u00ea o no l'existe, no se guagna nulla, ma se perde tutto (saiv'a d\u00ee o ben finio); a-o contraio, \"scommettendo\" che D\u00ea o l'existe se guagna tutto (saiv'a d\u00ee a beatitudi\u00f1e eterna e infinia) e no se perde nulla; e o f\u00e6to che a scommessa a fav\u00f4 de D\u00ea a l'\u00e9 totalmente e infinitamente propizia e vantaggiosa a chi a fa, scignifica ch'a l'\u00e9 fond\u00e2, e diventa dunque a scommessa m\u00e6xima una \"proeuva\" de t\u00e2 existen\u00e7a divi\u00f1a, e dunque a \"vittoia\" da scommessa l'\u00e9 inta scommessa \u00e6xima, che in t\u00e2 moddo a no l'\u00e9 ciu scommessa, ma a l'\u00e9 za vittoia \u00e7erta."}
{"id": "10407", "revid": "1042", "url": "https://lij.wikipedia.org/wiki?curid=10407", "title": "Zana d'\u00c6rco", "text": "Zana d'\u00c6rco (fr. \"Jeanne d'Arc\" o \"Darc\", dita da-i contemporanei \"la Pucelle\" \"a Pon\u00e7ella\"), santa (Domr\u00e9my 1412 - Rouen 1431).\nV\u00ectta.\nFiggia de paizen, anarfabeta, a 13 anni a comen\u00e7\u00f2 a creddise vixit\u00e2 da di messag\u00ea \u00e7elesti (San Mich\u00ea, Santa Catt\u00e6\u00f1a, Santa Margaita) che l'exortavan primma a piet\u00e6, e doppo, descrivendoghe e ciaghe da Fran\u00e7a, ghe prezentavan comme 'n voei divin a cacci\u00e2 di Ingreixi. Cosc\u00ec, persoaza a poco a poco d'ese st\u00e6ta \u00e7ernua da D\u00ea pe comp\u00ee o miaco da sarve\u00e7\u00e7a da Fran\u00e7a, a se fiss\u00f2 ci\u00e6amente i scopi da razonze: libia\u00e7ion d'Orl\u00e9ans e consacra\u00e7ion a Reims do re Carlo VII; inte 'n segondo tempo, attacco a fondo contro i Anglo-Borgognoin. Abandon\u00e2 a casa paterna into zen\u00e2 1429, a poe' presentase a-a corte do Carlo VII e \u00f3tegn\u00ee (arv\u00ee) de poei cavarc\u00e2 - sen\u00e7a nisciun comando - a-a testa de l'eser\u00e7ito ch'o l'andava a socore Orl\u00e9ans.\nA so prezen\u00e7a a l'entuxasm\u00f2 e truppe: tra o mazzo e o luggio Orl\u00e9ans a l'ea delivi\u00e2, Jargeau, inti presci de Orl\u00e9ans, piggi\u00e2 d'assato, o nemigo battuo a Patay (18 zugno), o re Carlo consacrao a Reims (17 luggio). Ma a-a mirabbile epopea no t\u00e8gne apr\u0153uvo un'a\u00e7ion milit\u00e2 risolutiva. O re e a corte, difidenti e in\u00e7erti, impedin a-e energiche vedue da Zana de traduise in realt\u00e6: lasci\u00e2 pressoch\u00e9 sola, a Zana a se fe\u00e7\u00e7e fer\u00ee ind\u00e6rno sotta-e miage de Pariggi (8 settembre); dap\u0153u, quande inta primaveja do 1430 a vosse marci\u00e2 insce Compi\u00e8gne pe difendila da-i Anglo-Borgognoin, a l'\u00f3t\u00e8gne poco ciu che 'na compagnia de 200 Italien comand\u00e6 da 'n \u00e7erto Baretta. O 24 mazzo, tornando da 'na ricogni\u00e7ion de l\u00e0 da l'Oise, a cheite inte moen di Borgognoin e, comme botin de gu\u00e6ra do Zane de Luscemburgo, a fu da questo cedua o 24 ott. a-i Ingreixi, pe 10.000 scui d'\u00f6o. Ninte fu tentao da-o re Carlo VII pe liber\u00e2la: a Zana a fu cosc\u00ec traduta, a Rouen, nanti un tribun\u00e2 d'eclexasteghi, e sottoposta, da-o 9 zen\u00e2 a-o 30 mazzo 1431, a di estenoanti interogatoi, pe scin ch'a fu condann\u00e2 comme \"scominig\u00e2 e eretica\" e arsa viva. Quande-o Carlo VII o l'ebbe ri\u00f3cupao Rouen, se comen\u00e7\u00f2 o travaggio de revixon do processo, ch'o condusse a 'na senten\u00e7a d'anullamento e de riabilita\u00e7ion (7 luggio 1456). \nInto 1895 o Lion XIII o-a diciarava venerabbile; o Pio X, into 1909, bi\u00e2; o Beneito XV, into 1920, santa; festa o 30 mazzo. \nEroi\u00f1a da Fran\u00e7a, e exart\u00e2 comme testimonian\u00e7a divi\u00f1a da miscion afi\u00e2 a-a Fran\u00e7a, a g'ha per\u00f2 'na popolarit\u00e6 univers\u00e2 e, modernamente, a sciuscita un interesse sempre n\u0153uvo pi-a problemattica uma\u00f1a e religioza chi-a so vitta a comporta. \nLetiat\u00fba.\nA-a figua da Zana d'\u00c6rco s'\u00e8 inspiao numioxi scrito\u00ee e artisti, che n'han d\u00e6to diverse interpreta\u00e7ioin. Da Christine de Pizan, into poemetto \"Le Ditti\u00e9 de Jeanne d'Arc\" (sec. 15\u00b0), a \"Pucelle\" a l'\u00e9 celebr\u00e2 co-o gusto de lezende agiograffiche mediev\u00e6; pe-o William Shakespeare, inte l'Enrico VI (1623), a l'\u00e9 daprimma un'eroi\u00f1a na\u00e7ion\u00e2, dap\u0153u, inte l'urtimo atto, una stria e una donna lusciuioza; o Voltaire o-a reduxe a 'na vixonaia ch'a procede d'aventua in aventua, sponci\u00e2 da 'n c\u0153uxente, ma insodisf\u00e6to dexideio d'am\u00f4, into poema \"La Pucelle d'Orl\u00e9ans\" (1775; trad. do Vi\u00e7en\u00e7o Monti). O Schiller, inta trageddia \"Jungfrau von Orl\u00e9ans\" (1801), o l'exarta comme puriscima vergine, no contamin\u00e2 da-e luxinghe d'am\u00f4 do Lionel, o gener\u00e2 aversaio, e ch'a redimme o so turbamento sentiment\u00e2 inte lotte contra o nemigo. L'Anatole France e o Ch. P\u00e9guy l'esaltan, l'un insci-o cian uman inta \"Vie de J. D'Arc\" (1908) e l'atro in senso mistico e patriottico in tr\u00e6 \u0153uvie a l\u00ea dedic\u00e6 (1897-1913); o G. B. Shaw, into dramma \"Saint Joan\" (1923), o ne fa a primma martire protestante e 'na bandea do sprito na\u00e7ion\u00e2 moderno. \nDi atre \u0153uvie insci-a Zana d'\u00c6rco fun scrite da-o Jean Chapelain, inta \"Pucelle, ou la France d\u00e9livr\u00e9e\" (1656); da-o A. de Zamora, inta \"Doncella de Orl\u00e9ans\" (sec. 18\u00b0); da-o Robert Southey, into poema \"Joan of Arc\" (1795); da l'Alexandre Soumet, into dramma \"J. d'Arc\" (1846); da-o Paul Claudel, inte l'\u00f3t\u00f3io \"J. d'Arc au b\u00fbcher\" (1937), muxicao da l'Arthur Honegger (1938). Tra-e varie \u0153uvie muxicale son da aregord\u00e2 a \"Giovanna d'Arco\" do Gioxeppe Verdi (1845), sciu libretto do Temistocle Solera; a lirica voc\u00e2 da cammia \"J. d'Arc au b\u00fbcher\" do Franz Liszt (1858 c.); e muxiche de scena do Ch. Gounod pe-o dramma \"J. d'Arc\" do J. Bardier (1873); l'\u0153uvia \"A Pon\u00e7ella d'Orl\u00e9ans\" do P. I. \u010cajkovskij (1881). A l'ha inspirao varri film tra-i qu\u00e6 i ciu noti son quelli do Caserini (1909), De Mille (1916), Dreyer (1928), Fleming (1948), Rossellini (1954; redu\u00e7ion cinematograffica de l'\u0153uvia do Claudel e Honegger).\nArte.\nL'iconografia da Zana d'\u00c6rco, nota a part\u00ee da-o sec. 15\u00b0 scin a-o sec. 20\u00b0 inte di manoscriti, arazzi, dipinti e scortue, a propo\u00f1e diverse tipologie da \"Pon\u00e7ella\": comme guerea in armadua, co-a sp\u00e2, o stendardo e o destr\u00ea, in veste de pastoa \u00f2 co-a tunnega da prexonea (miniatue do \"Champion des dames\", Biblioteca na\u00e7ion\u00e2 de Pariggi, 1440; arazzo, Orl\u00e9ans, Museo, 1455; ecc.; asc\u00ec o dipinto do J. D. Ingres, \"Zana a-a sagra de Carlo VII\", Pariggi, Louvre)."}
{"id": "10408", "revid": "12052", "url": "https://lij.wikipedia.org/wiki?curid=10408", "title": "Alan Turing", "text": "Turing, Alan Mathison, matematico e l\u00f2gico matematico britannico (Londra 1912 - Manchester 1954). Pion\u00ea da sc\u00e9nsa de l'informa\u00e7ion e de l'intelligen\u00e7a artifi\u00e7i\u00e2, a ligao o s\u00f2 nomme, in particol\u00e2, a un metodo da l\u00ea indicao pe d\u00e2 un scignificao prec\u00eezo a-o concetto intuitivo de \"fon\u00e7ion effettivamente computabile\" mediante unn-a macchina astr\u00e6tamente defin\u00eea (macchina de Turing).\nVitta e attivit\u00e6.\nDa-o 1948 o fu lett\u00f4 de matematica a l'universcit\u00e6 de Manchester. Da-e s\u00f2 ri\u00e7\u00e8rche f\u00e6te primma da segonda gu\u00e6ra mondi\u00e2le l'\u00e0 deriv\u00f2u l'elabora\u00e7i\u00f2n da macchina de Turing. Questa a l'\u00e9 costito\u00eea da un nastro diviso in campi, o qu\u00e6 o peu scor\u00ee inte un senso o inte l'atro quanto se veu; ciasc\u00f9n campo l'\u00e9 adatto a contegn\u00ee esattamente un scimbolo de un ben determinao arfabeto fin\u00eeo. A macchina pe de ci\u00f9 a pos\u00eade unn-a mem\u00f6ia, cap\u00e2xe de retegn\u00ee un n\u00f9mero fin\u00eeo de istru\u00e7ioin, e un \"euggio\" in graddo de examin\u00e2 esattamente un campo pe votta. Unn-a macchina de Turing, trovandose de fronte a di determin\u00e6 scimboli scr\u00eeti (in conformit\u00e6 de precise instru\u00e7ioin), a l'ez\u00eague o relat\u00eevo c\u00e0rcolo e a se p\u00f2rta inte una n\u00eauva poxi\u00e7ion fin\u00e2le exibendo o rizurtao do carcolo. Naturalmente no tutte e opia\u00e7ioin \u00f2 fon\u00e7ioin son eseguibile con questo m\u00eazo. Una fun\u00e7ion a \"n\" argomenti numerichi a sai\u00e2 d\u00eeta \"Turing computabile\" esattamente quande existe una macchina de Turing capaxe de forn\u00ee o val\u00f4 da fon\u00e7ion in corisponden\u00e7a de una determin\u00e2 \"n\"-pla de numeri. \nO nomme de Turing o l'\u00e9 ligao asc\u00ec a di atri importanti risurt\u00e6 de logica matematica, comme una dimostra\u00e7ion de l'indecidibilit\u00e6 do calcolo predicativo puo e a-a dimostra\u00e7ion de l'insolubilit\u00e6 do problema da paola pe i semigruppi. \nA Turing se deve asc\u00ec l'elabora\u00e7ion do test de Turing, criteio ch'o consente de stabil\u00ee se una macchina a l'\u00e9 intelligente, conscistente inte l'imposcibilit\u00e6 de distingue, inte un dialogo scr\u00eeto, se un o se tr\u0153uva davanti a un interlocut\u00f4 uman o a un artef\u00e6to. \nDurante a Segonda gu\u00e6ra mondi\u00e2 o Turing contribu\u00ec a decritt\u00e2 o codexe Enigma d\u0153uviao da-i tedeschi pe e comunica\u00e7ioin radio."}
{"id": "10409", "revid": "12052", "url": "https://lij.wikipedia.org/wiki?curid=10409", "title": "Charles Babbage", "text": "Charles Babbage (Totnes, Devonshire, 1791 - Londra 1871) matematico e filozofo ingleise\nV\u00ectta.\nNoto specialmente pe di studdi e di progetti relativi a de macchine carcolatrixi aotomatiche, tra-e qu\u00e6 quello da macchina analitica (\"analytical engine\"): o progetto, m\u0153\u00fcao intorno a-o 1834, o no fu mai portao a concruxon, nonostante l'appoggio di collaborato\u00ee e e risorse economiche fornie a Babbage da-o parlamento e da-a regi\u00f1a.\nL'\u00e9 \u00e7erto che o fallimento de questo progetto, ch'o l'ea tra l'\u00e2tro concepio in termini puamente meccanichi, o scoragg\u00ec pe un p\u00f3 de tempo di urterio\u00ee finan\u00e7iamenti in questa dire\u00e7ion.\nTuttavia a ciarezza de \u00e7erte intui\u00e7ioin, succescivamente repiggi\u00e6 da George e Edward Sheutz, fan da macchina analitica o primmo veo antenato do moderno elaborat\u00f4 elettronico. \nInto progetto de Babbage, de f\u00e6to, son za presente e distin\u00e7ioin tra a memoia (\"store\") e l'unit\u00e6 centr\u00e2 de elabora\u00e7ion (\"mill\"). \nA sequen\u00e7a de opia\u00e7ioin, premonitrixe do moderno concetto de programma, a l'ea, into progetto de Babbage, affid\u00e2 a doe serie, relativamente indipendente, de schede perfor\u00e6, a primma de qu\u00e6 a doveiva controll\u00e2 a memoia e a segonda l'unit\u00e6 centr\u00e2."}
{"id": "10410", "revid": "7530", "url": "https://lij.wikipedia.org/wiki?curid=10410", "title": "Marvin Minsky", "text": "Marvin Lee Minsky, studioso de scien\u00e7e cognitive statunieize (n. Niorche 1927), docente a-o MIT (\"Massachusetts institue of technology\"), o l'\u00e9 consciderao un di fondato\u00ee de l'intelligen\u00e7a artifi\u00e7i\u00e2.\nO s'\u00e9 ocupao in particol\u00e2 de rapresenta\u00e7ion da conoscen\u00e7a e d'aprendimento aotomatico.\nIdeat\u00f4 da microscopia confoc\u00e2. \nV\u00ectta.\nInti urtimi dexenni do sec. XX o nomme de Minsky o s'\u00e9 ligao a un'efficaxe rapresenta\u00e7ion di procesci de struttua\u00e7ion da conoscen\u00e7a, ampiamente debitrixe inti confronti da teoria do F. C. Bartlett, ch'a l'ipotizza l'existen\u00e7a de \"frames\" (\"schemi\" \u00f2 \"scenari\"), saiv'a d\u00ee de insemmi relativamente stabili de aspettative, pi atro fa\u00e7ilmente reciammabili in memoia proppio pe-o moddo into qu\u00e6 ghe son inmagazzin\u00e6, che guidieivan a nostra esperien\u00e7a e e nostre a\u00e7ioin cotidia\u00f1e. L'existen\u00e7a di \"frames\" a sai\u00e6 eviden\u00e7i\u00e2 da-a dificort\u00e6 che se pr\u0153uva a decodific\u00e2 di stimoli che seggian f\u0153ua contesto; d'atra parte, a no\u00e7ion de \"frames\" a se mostra suffixentemente flescibile da rende conto de l'acquixi\u00e7ion de n\u0153uvi d\u00e6ti e, in questo senso, a vegne un punto de contatto e de implementa\u00e7ion re\u00e7iproca tra teoria da mente e rapresenta\u00e7ion artifi\u00e7i\u00e2 di procesci cognitivi atraverso un oportun \"software\"; infin, i contegnui de 'n \"frame\" saieivan organizz\u00e6 segondo di livelli gerarcheghi d'astra\u00e7ion, a-i qu\u00e6 saieiva assegnao de caratteristeghe diverse de fallibilit\u00e6. In linia con questa vixon di procesci ment\u00e6 se colloca a proposta do Minsky de conscider\u00e2 a mente comme a risurtante de 'na \"collettivit\u00e6\" d'agenti e procesci cognitivi de diverso livello interagenti fra l\u00f4, segondo ina vixon ch'a se contrapo\u00f1e a-o logicismo monolitico de precedente rapresenta\u00e7ioin da mente. "}
{"id": "10411", "revid": "7530", "url": "https://lij.wikipedia.org/wiki?curid=10411", "title": "Vittorio Bottego", "text": "Vittoio B\u00f2ttego (San Lazzao Parmense 1860 - Gob\u00f2 1897) o l'\u00e9 st\u00e6to 'n esplorat\u00f4 italian. \nV\u00ectta.\nAnd\u00e6to comme \u00f3fi\u00e7i\u00e2 in Eritrea (1887), o percorse into 1891 l'itineraio cost\u00ea Massaua-Assab, che nisciun europeo aveiva mai seguio. O l'organizz\u00f2 quindi 'na spedi\u00e7ion longo o corso do Giubba e ne remont\u00f2 o rammo prin\u00e7ip\u00e2 battezzao Gan\u00e2 Doia (1892; \"Il Giubba esplorato\", 1895). \nAtro vi\u00e6gio fu votto a l'esplora\u00e7ion do corso de l'Omo (1895-97): da Lugh o B\u00f2ttego co-i compagni o razonse o Lago Margaita e quindi o segu\u00ec o corso de l'Omo scin a-o Lago Ridolfo. O mo\u00ec in sci\u00e2 via do ritorno, in terit\u00f6io abisc\u00ecn, inte un'imboscadda. Medaggia d'\u00f6o a-o val\u00f4 milit\u00e2."}
{"id": "10412", "revid": "7530", "url": "https://lij.wikipedia.org/wiki?curid=10412", "title": "Jacques Cartier", "text": "Jacques Cartier (Saint-Malo 1491 - 1557), esplorat\u00f4 e navegat\u00f4.\nVitta.\nO comp\u00ec trei importanti vi\u00e6gi into Canad\u00e0 (1534, 1535-36 e 1541), durante i qu\u00e6 o tocc\u00f2 a T\u00e6ran\u0153uva e a costa meridion\u00e2 do Labrador, penetrando pe o streito de Belle Isle into gorfo che, da un ancoazo posto into segondo vi\u00e6gio, o piggi\u00f2 o nomme de S. Loen\u00e7o. \nA\u00e7\u00e7ertao che o gorfo o no l'ea una via de m\u00e2 verso l'Ocean Paxiffigo, comme se credeiva, o razonse i attu\u00e6 Quebec e Montr\u00e9al, ben accugeito da-i Indien. O lasci\u00f2 una rela\u00e7ion (1556)."}
{"id": "10413", "revid": "8138", "url": "https://lij.wikipedia.org/wiki?curid=10413", "title": "Cleopatra", "text": "Cleopatra, nomme de varie regi\u00f1e e prin\u00e7ipesse da dinastia macedone \u00f2 de varie dinastie ellenistiche: \n1. Urtima mogg\u00ea de Feipo II de Macedonia, costreita a ama\u00e7\u00e7ase, doppo a morte do maio, da Olimpiade, precedente mogg\u00ea de Feipo II. \n2. Figgia de Feipo II e de Olimpiade, a spos\u00f2 o barba materno Lusciandro re d'Epiro (336 a.C.). Rest\u00e2 doppo varie vexende viddoa e, a-o tempo m\u00e6ximo, unica erede legittima do regno de Macedonia, a fu domand\u00e2 in sposa da molti che ambivan a-a succescion de Lusciandro Magno. Quande per\u00f3 a se decise a spos\u00e2 Tolomeo, a fu f\u00e6ta ama\u00e7\u00e7\u00e2 da Antigono (309). \n3. Cleopatra I Sira, figgia de Antioco III, a spos\u00f2 into 194-93 a.C. Tolomeo V, a-a morte do qu\u00e6 (181) a l'eser\u00e7it\u00f2 a rezzen\u00e7a pe o figgio Tolomeo VI, seguindo un indirizzo favoeive a-i Romen; a mo\u00ec into 173. \n4. Cleopatra II, figgia da precedente, primma sposa do fr\u00e6 Tolomeo VI (173 a.C.), da p\u0153u de l'\u00e2tro fr\u00e6 Tolomeo VIII (144) co-o qu\u00e6 a visse in continuo contrasto. A mo\u00ec into 115 circa. \n5. Cleopatra Thea, figgia da precedente, mogg\u00ea de Lusciandro Bala verso o 150 a.C., da p\u0153u de Demetrio II Nicat\u00f4, da p\u0153u de Antioco VII Sidete. A fu assascin\u00e2 da-o figgio Antioco VIII (121). A l'\u00e9 da distingue da-a s\u0153u min\u00f4 omonima ch'a l'and\u00f2 sposa a-o barba Tolomeo VIII. \n6. Cleopatra Trife\u00f1a, figgia de Tolomeo VIII e de Cleopatra II, s\u0153u de Cleopatra Thea: a spos\u00f2 Antioco VIII into 124 a.C. e fu amma\u00e7\u00e7\u00e2 into 113. A l'\u00e9 da distingue da doe omonime: u\u00f1a (Cleopatra V Trife\u00f1a) figgia de Tolomeo IX e sposa do fr\u00e6 de Tolomeo XII; l'\u00e2tra (Cleopatra VI Trife\u00f1a) figgia de Cleopatra V Trife\u00f1a e de Tolomeo XII e s\u0153u de Cleopatra VII Filopat\u00f4. \n7. Cleopatra Berenixe III, figgia de Tolomeo IX e mogg\u00ea do barba Tolomeo X. A fu a longo in exilio co-o maio; doppo a morte de l\u00ea (88 a.C.), regi\u00f1a assemme a-o po\u00e6 tornao l\u00ea asc\u00ec da l'exilio e, morto l\u00ea asc\u00ec (80), pe quarche meize sola sovra\u00f1a. \n8. Cleopatra Selene, figgia de Tolomeo VIII, a spos\u00f2 succescivamente Tolomeo IX (115 a.C.), Antioco VIII de Sciria (104), Antioco IX (96), Antioco X (95). Assedi\u00e2 da Tigra\u00f1e in Tolemaide, a fu f\u00e6ta prexonea e amma\u00e7\u00e7\u00e2 (69). A l'\u00e9 da distingue da un'\u00e2tra Cleopatra Selene, figgia de Marc'Antogno e de Cleopatra VII, ch'a l'and\u00f2 sposa (20 a.C.) a Giuba II de Numidia, da-o qu\u00e6 a l'ebbe Tolomeo, re de Maoretania. \n9. Cleopatra VII Filopat\u00f4, figgia (n. 69 a.C.) de Tolomeo XII, da-o qu\u00e6 a fu pe testamento associ\u00e2 a-o fr\u00e6 Tolomeo XIII into regno (51). Costreita da primma a fuzz\u00ee da Lusciandria pe l'ostilit\u00e6 di ministri, a l'ariesc\u00ec a intr\u00e2 inte grazie de \u00c7esare ch'o l'associ\u00f2 into poei a l'\u00e2tro fr\u00e6 Tolomeo XIV (47); da-a rela\u00e7ion co-o \u00c7esare, Cleopatra a l'ebbe un figgio, ciammao \u00c7esaion da-i Lusciandrin (47). A segu\u00ec da p\u0153u l'amante a Romma donde a torn\u00f2 in Lusciandria a-a morte de l\u00ea (44); doppo Filippi, Cleopatra a se avexin\u00f2 a Antogno \u00e7ercando de fane strumento pe e proprie ambi\u00e7ioin tanto da pai che i doi miesan a ricostru\u00ee una monarchia orient\u00e2 in \u00f3poxi\u00e7ion a Romma. Ma int'o scontro nav\u00e2 de Azio (31) naofrag\u00f2, co-a vittoia de Ottavian, o soeunno antiroman de Cleopatra che, visto van ogni tentativo de tr\u00e2 da-a so o vin\u00e7it\u00f4, a se dette a morte faxendose foscia adent\u00e2 da un aspio. \nA figua de quest'urtima Cleopatra ha l'ha fornio inspia\u00e7ion a innomieive \u0153uvie lettiaie e artisteghe. Fra e primme, a tragedia de William Shakespeare, \"Antony and Cleopatra\" (1607 circa), e quelle de \u00c9. Jodelle, \"Cl\u00e9op\u00e2tre captive\" (1552) e de Fr. Rojas Zorrilla, \"Los \u00e1spides de Cleopatra\": o roman\u00e7o de cappa e spaa \"Cl\u00e9opatre\" (12 voll., 1647-58) de G. de Costes de a Calpren\u00e8de; l'omonima tragedia de Vittoio Alfieri (1775); a longa novella \"Une nuit de Cl\u00e9opatre\" (1845), de Th. Gautie; o poema drammatico \"Cleopatra\" (1878) de Pietro Cossa; a commedia \"Caesar and Cleopatra\" de G. B. Shaw (1899); e infin, a tragedia Cleopatra de N. Iorga (1928). A figua de Cleopatra a g'ha asc\u00ec parte noteive into roman\u00e7o \"The ides of March\" de Th. Wilde (1950). \nInte arte figuative, da-o sec. 16\u00b0, l'\u00e9 diffuso in particol\u00e2 o tema da morte de Cleopatra (\u0153uvie de Bronzin, G. Ren, Guer\u00e7in, ecc.). \nIn campo muxic\u00e2 son da ricord\u00e2 a Cleopatra de Domenego Cimarosa (1790); l'\u00f3t\u00f3io omonimo de Hector Berlioz (1835); i intermezi scinfonichi de L. Mancinelli (1877) pe a \"Cleopatra\" de P. Cossa; l'\u0153uvia de V. Mass\u00e9, \"Une nuit de Cl\u00e9op\u00e2tre\" (1885), sciu libretto de J. Barbie desonto da-a novella do Gautier e quella de J. Massenet \"Cl\u00e9op\u00e2tre\", rappresent\u00e2 a Montecarlo into 1914."}
{"id": "10414", "revid": "7530", "url": "https://lij.wikipedia.org/wiki?curid=10414", "title": "Cleopatra VII Filopat\u00f4", "text": "Cleopatra VII Filopat\u00f4, (n. 69 a.C.) figgia de Tolomeo XII, da-o qu\u00e6 a fu pe testamento associ\u00e2 a-o fr\u00e6 Tolomeo XIII into regno, 51 a.C.\nVitta.\nCostreita da primma a fuzz\u00ee da Lusciandria pe l'ostilit\u00e6 di ministri, a l'ariesc\u00ec a intr\u00e2 inte grazie de \u00c7esare ch'o l'associ\u00f2 into poei a l'\u00e2tro fr\u00e6 Tolomeo XIV, 47; da-a rela\u00e7ion co-o \u00c7esare, Cleopatra a l'ebbe un figgio, ciammao \u00c7esaion da-i Lusciandrin, 47 a.C. \nA segu\u00ec da p\u0153u l'amante a Romma, donde a torn\u00f2 in Lusciandria a-a morte de l\u00ea, 44 a.C.; doppo Filippi, Cleopatra a se avexin\u00f2 a Marcantogno \u00e7ercando de fane strumento pe e proprie ambi\u00e7ioin tanto da pai che i doi pontessan a ricostru\u00ee una monarchia orient\u00e2 in \u00f3poxi\u00e7ion a Romma. Ma int'o scontro nav\u00e2 de Azio 31 a.C. naofrag\u00f2, co-a vittoia de \u00d3tavian, o soeunno antiroman de Cleopatra che, visto van ogni tentativo de tr\u00e2 da-a so o vin\u00e7it\u00f4, a se dette a morte faxendose foscia adent\u00e2 da un aspio."}
{"id": "10415", "revid": "7530", "url": "https://lij.wikipedia.org/wiki?curid=10415", "title": "Eva Duarte de Per\u00f3n", "text": "Eva Duarte de Per\u00f2n, d\u00eeta \"Ev\u00ecta\", (Los Toldos 1919 - Buenos Aires 1952), mogg\u00ea de J. D. Per\u00f3n.\nVitta.\nA travaggi\u00f2 a Buenos Aires comme attrixe a l'aradio e into cine, acquistandoghe grande popolarit\u00e6. A mai\u00f2 J. D. Per\u00f3n into 1945 e a l'ebbe parte notevoliscima inta s\u00f2 ele\u00e7ion do frev\u00e2 1946. A conlao\u00f2 sempre attivamente co-o maio e a contribu\u00ec a acrescine a popolarit\u00e6, intervegnindo in questioin sindac\u00e6 e in organizza\u00e7ioin femminile e sorvetutto dirizendo a Fonda\u00e7ion Eva Per\u00f3n, cre\u00e2 into 1947. \nA vixit\u00f2 into 1947 a Spagna, l'Italia e a Fran\u00e7a. Proposta comme candid\u00e2 a-a vixepresciden\u00e7a da Repubbrica, a declin\u00f2 a candidat\u00fba (31 ag. 1951), probabilmente pe l'\u00f3poxi\u00e7ion de l'eser\u00e7ito. A scrisse \"La raz\u00f3n de mi vida\" (1951), apologetica esalta\u00e7ion do peronismo, e \"Mi mensaje\" (1952)."}
{"id": "10416", "revid": "12052", "url": "https://lij.wikipedia.org/wiki?curid=10416", "title": "Leif Ericsson", "text": "Leif Erikson (Islanda, ca. 970 \u2013 ca. 1020) o l'\u00e9 st\u00e6to un esplorat\u00f4 islandeize, o primmo \u0153\u00fcropeo a sbarc\u00e2 inti Americhe.\nBiografia.\nNasciuo intorno a-o 970, segondogenito de Erik o Rosso (\"Eir\u00edkur Rao\u00f0i\"), un norvegin, figgio de Thorvald Asvaldsson, pro-nevo de Naddoddr, o descrovit\u00f4 de l'Islanda. So mo\u00e6 a l'ea \"\u00dejo\u00f0hildur\". So po\u00e6 o l'aveiva fondao doe col\u00f2nie vichinghe, l'Insediamento Ocident\u00e2 e l'Insediamento Orient\u00e2, in Groenlandia, t\u00e6ra a-a qu\u00e6 o m\u00e6ximo aveiva d\u00e6to o nomme.\nDurante un soggiorno in Norvegia, Leif o se convert\u00ec a-o crestianeximo, comme tanti \u00e2tri vichinghi a l'epoca; o l'and\u00f2 into paise scandinavo asc\u00ec pe serv\u00ee o re Olaf Tryggvason. De ritorno in Groenlandia o l'accatt\u00f2 a barca de Bjarni Herj\u00f3lfsson e o part\u00ec in esplora\u00e7ion da t\u00e6ra che Bjarni o l'aveiva descoerto, o Nordamerica. \nU\u00f1a de saghe, a saga di groenlandeixi, a nara che Leif o comen\u00e7\u00f2 a preparase circa into 1000 pe segu\u00ee a rioso a rotta de Bjarni. A primma t\u00e6ra ch'o l'incontr\u00f2 o l'ea coverto da di ciappoin ciatti (norvegeize antigo: \"hellr\"), cosc\u00ec l\u00ea o-o ciamm\u00f2 Helluland (t\u00e6ra de prie ciatte), che presumibilmente a l'\u00e9 l'odierna Isoa Baffin. De l\u00ec o l'arriv\u00f2 presso una t\u00e6ra ciatta e boscosa, con de ciazze gianche, ch'o ciamm\u00f2 Markland (t\u00e6ra di b\u00f2schi), che se ritegne a segge o Labrador. \nDoppo atri doi giorni de navegasion toccon torna t\u00e6ra e ghe costruin un insediamento d\u00e6to che o scito o l'ea conforteive, i sciummi pin de sarmoin e o clima tempiao: d'uverno ziava de r\u00e6o e l'erba a l'arestava verde. Areston l\u00ec pe tutto l'inverno. Segondo a saga un di ommi de Leif, Tyrkir, un guerr\u00ea germanego, o scrov\u00ec de l'uga: pe questo, Leif o ciamm\u00f2 quella region Vinland. Quantunque no se conosce l'esatta ubica\u00e7ion do Vinland, se ritegne ch'a segge inte'n punto indefinio fra T\u00e6ran\u0153uva e a Virginia \n(molti ritegnan che l'insediamento presso L'Anse aux Meadows fu a colonia de Leif, ma \u00e2tri sostegnan che a doveiva trovase ciu a sud, da-o momento che l'uga a no cresce cosc\u00ec a nord, sciben che foscia a l'avi\u00e6 posciuo crescighe durante o periodo cado medioev\u00e2).\nIn sce-a stradda do ritorno, Leif o sarv\u00f2 un naofrago islandeize de nomme \"\u00de\u00f3rir\" insemme a-o so equipaggio, f\u00e6to ch'o ghe varse o nomiagio de \"Leif l'afortunao\" (in norvegin antigo \"Leifr hinn heppni\").\nUn'\u00e2tra lezzendia, a Saga de Erik o Rosso, a conta che fu realmente o Leif a scrov\u00ee e t\u00e6re d'America, mentre ch'o resegondava in Groenlandia da-a Norvegia, verso l'anno 1000, ma no gh'\u00e8 pr\u0153uva de'n so tentativo de fondaghe un insediamento. A ogni moddo, a Saga di groenlandeixi a l'\u00e9 ritegnua a-a giorn\u00e2 d'anc\u0153u a ci\u00f9 affidabile de doe. \nPe quante ne semmo, Leif o l'ebbe doi fr\u00e6, Thorvald Erikson (in norren \"\u00deorvald\") e Thorstein Erikson (\"\u00deorsteinn\"), e una s\u0153u, Freyd\u00eds. O spos\u00f2 \"\u00de\u00f3rgunnur\" e o l'ebbe un figgio, Thorkell Leifsson (\"\u00deorkell\")."}
{"id": "10424", "revid": "196124", "url": "https://lij.wikipedia.org/wiki?curid=10424", "title": "San Gio\u00e2ne Batista", "text": "Gio\u00e2ne o Bat\u00ecsta \u00f2 \"Gianbat\u00ecsta\" (gr. \u1f38\u03c9\u03ac\u03bd\u03bd\u03b7\u03c2 \u0392\u03b1\u03c0\u03c4\u03b9\u03c3\u03c4\u03ae\u03c2, lat. Iohannes Baptista), s\u00e0nto. In zeneize ci\u00f9 ant\u00eego d\u00eeto asc\u00ec \"San Z\u00e2ne Batista\" \u00f2 \"San Zoane Batesto\".\nVitta.\nPrecors\u00f4 do Gex\u00f9, o pr\u00e9dica a conversci\u00f3n e l'am\u00f4 do pr\u00f2scimo perch\u00e9 l'\u00e9 vix\u00ecn o R\u00e9gno di \u00e7\u00ea e o da a-i disc\u00e9poli o bat\u00e6ximo (de chi o s\u00f2 sorven\u00f3mme) de conversci\u00f3n in remisci\u00f3n di peco\u00e9i (Mat\u00ea 3,2; M\u00e0rco 1,4). A s\u00f2 n\u00e0scita a l'\u00e9 anon\u00e7i\u00e2, e o s\u00f2 n\u00f3mme (ebr. I\u0115h\u00f4\u1e25\u0101n\u0101n \"Yaweh o l'\u00e9 favor\u00e9vole\") inp\u00f2sto da l'\u00e0ngiou Gabri\u00e6le a-o v\u00eagio sacerd\u00f6te Zac\u00e0ia ch\u2019o div\u00e9nta m\u00f9tto (perch\u00e9 s\u00f9bito o no cr\u00e9dde) e o tr\u00eauva t\u00f3rna a par\u00f2lla s\u00f4lo a-a circoncix\u00f3n do f\u00ecggio, pe po\u00e9i cant\u00e2 o Benedictus; qu\u00e0nde s\u00f2 mo\u00e6 Lizab\u00e8tta a ri\u00e7\u00e9ive a v\u00ecxita da M\u00e0ia V\u00e8rgine (inc\u00ecnta do Gex\u00f9), o Gio\u00e2ne o se scr\u00f2lla inta s\u00f2 p\u00e0nsa perch\u00e9 o s\u00e9nte o Gex\u00f9 da-ar\u00e9nte a l\u00ea (L\u00f9cco 1,5-25; 39-41; 57-80). Da gr\u00e0nde (l\u00ea asc\u00ec v\u00e8rso i 33 \u00e0nni), f\u00e6to o v\u00f4to de nazireato, o Gio\u00e2ne o se da a-a v\u00ectta n\u00f2made into dez\u00e8rto vest\u00eeo s\u00f4lo de 'n mant\u00e9llo sgr\u00e9uzzo de l\u00e0nn-a de cam\u00e9llo e de 'na f\u00e0scia in g\u00eeo a-i sci\u00e0nchi (v\u00e9dde: pe-a n\u00e0scita o Sans\u00f3n e o Samu\u00e6lo \u2013 p\u00f2-u vest\u00ee, l\u2019El\u00eea); e qu\u00e6 precors\u00f4 do Gex\u00f9 o com\u00e9nsa a s\u00f2 predica\u00e7i\u00f3n c\u00f3mme prof\u00eata pe anon\u00e7i\u00e2 (con gr\u00f2sse cr\u00ectiche da p\u00e0rte di Fariz\u00eai) a vegn\u00fba do Mesc\u00eea (mi s\u00f3n v\u00f4xe de un ch\u2019o cr\u00eea into dez\u00e8rto: prepar\u00e6 a str\u00e0dda a-o Segn\u00f4). F\u00eeto s\u2019arech\u00e9ugge in g\u00eeo a l\u00ea \u2019n m\u00f9ggio de g\u00e9nte e de disc\u00e9poli: e fra qu\u00e9sti gh\u2019\u00e9 o Gex\u00f9 asc\u00ec ch'o ri\u00e7\u00e9ive o bat\u00e9zzo pr\u00f2pio da-e s\u00f2 m\u00e0n. Ma o tetr\u00e0rca Er\u00f6de Ant\u00eepa o fa arest\u00e2 o Gio\u00e2ne. Seg\u00f3ndo o Fl\u00e0vio Gi\u00f6x\u00e8ppe (Ant. 18,109-119) pe po\u00eea de \u2019na ribeli\u00f3n do p\u00f2polo (e seg\u00f3ndo qu\u00e9sta versci\u00f3n l\u2019\u00e9 chi ch\u2019o v\u00eagne amaz\u00f2u); in c\u00e0ngio, seg\u00f3ndo i Evang\u00eai, p'av\u00e9i denon\u00e7i\u00f2u e s\u00f2 n\u00f2sse con l\u2019Erod\u00eeade, mog\u00ea do fr\u00e6 Er\u00f6de F\u00e9ipo. L\u2019Erod\u00eeade a l\u2019\u00f2di\u00e2va o Gio\u00e2ne e cosc\u00ec, sav\u00e9ndo che l'Er\u00f6de o no l'avi\u00e9iva neg\u00f2u n\u00ecnte a s\u00f2 f\u00ecggia Salom\u00e9, da qu\u00e9sta a ghe fa domand\u00e2 a t\u00e9sta do Gio\u00e2ne ch\u2019a ghe v\u00eagne p\u00f6i port\u00e2 s\u00f3rva 'n pi\u00e2to. \nDa-a prex\u00f3n o Gio\u00e2ne o l'av\u00e9iva mand\u00f2u do\u00ee disc\u00e9poli da-o Gex\u00f9 pe domand\u00e2ghe: \u00abT'\u00ea ti qu\u00e9llo ch\u2019o v\u00eagne \u00f2 gh\u2019\u00e9mmo d\u2019asp\u00eat\u00e2ne 'n \u00e2tro?\u00bb (Mat\u00ea 11,2-19 \u2013 L\u00f9cco 7,18-33). Gh\u2019\u00e9 d\u00f4e interpreta\u00e7io\u00ecn de qu\u00e9sto f\u00e6to: a pr\u00ecmma ch\u00f2-u Gio\u00e2ne o d\u00f9bite (c\u00f6sa p\u00f6co prob\u00e0bile) da divinit\u00e6 do Gex\u00f9; a seg\u00f3nda (c\u00f6sa ci\u00f9 cred\u00ecbile) de \u2019na furb\u00e0ia do m\u00e6ximo Gio\u00e2ne perch\u00e9 i disc\u00e9poli fo\u00eesan conv\u00ecnti ch\u00f2-u Gex\u00f9 o l\u2019\u00eaa o Mesc\u00eea.\nA t\u00f9tti i m\u00f2ddi l\u2019\u00e9 as\u00e6 scignific\u00e0nte a c\u00fbra co-a qu\u00e6 i Evang\u00eai sotol\u00ecnian ch\u00f2-u Gio\u00e2ne o l\u2019\u00e9 o precors\u00f4 de un ci\u00f9 grande de l\u00ea, de un ch\u2019o batezi\u00e2 no con l\u2019\u00e6goa ma co-o f\u00eaugo do Sp\u00ecrito S\u00e0nto (Mat\u00ea 3,11 \u2013 Gio\u00e2ne 1,26-33); m\u00e9ntre o Gex\u00f9, a s\u00f2 v\u00f2tta, o procl\u00e2ma o Gio\u00e2ne o \"magi\u00f4 tra i nasci\u00fbi da d\u00f2nna\".\nMa and\u00e0ndo c\u00f3ntra a veit\u00e6 di Evang\u00eai, quarched\u00f9n o l\u2019aferm\u00e2va ch\u00f2-u Gex\u00f9 o no l\u2019\u00eaa \u00e2tro ch\u00f2-u Gio\u00e2ne resuscit\u00f2u; e qu\u00e0rche t\u00e8sto (o qu\u00e0rto Evang\u00eaio asc\u00ec) p\u00e2 ch\u2019o l\u2019al\u00f9dde a \u2019na \u00e7\u00e8rta rivalit\u00e6 fra i sego\u00e2ci de un e de l\u2019\u00e2tro; e b\u00e9n b\u00e9n de anni d\u00f2ppo a m\u00f2rte do Gex\u00f9, gh\u2019\u00eaa adreit\u00fba, a \u00c8fezo\nColt\u00fba corel\u00e2.\nA Z\u00eana se festezza a Giorn\u00e2 de San Giov\u00e0ni Batista a-i 24 de z\u00f9gno. San Gio\u00e2ne o Bat\u00ecsta o l'\u00e9 o santo patr\u00f3n da \u00e7it\u00e6."}
{"id": "10426", "revid": "12052", "url": "https://lij.wikipedia.org/wiki?curid=10426", "title": "Edmund Hillary", "text": "Sir Edmund Percival Hillary (Auckland, 20 l\u00fbggio 1919 \u2013 Auckland, 11 zen\u00e2 2008) o l'\u00e8 st\u00e6to un alpinista e esplorat\u00f4 neozelandeise.\nBiografia.\nO l'\u00e9 st\u00e6to un di ciu noti alpinisti e esplorato\u00ee do mondo. O deve a so famma a-a primma ascenscion do monte Everest avvegnua o 29 mazzo 1953 insemme a-o sherpa Tenzing Norgay.\nNasciuo a Tuakao a sud de Auckland in N\u0153uva Zelanda, Hillary o s'appascion\u00f2 a-a lettua fin da figgi\u0153u. O l'ea ben timido e o paiva asc\u00ec ciu gra\u00e7ile di so compagni de sc\u0153ua. O trovava alloa rifuggio inti libbri, ch'o poeiva leze durante e quattr'\u00f4e che gh'\u00f3corivan pe and\u00e2 e torn\u00e2 da-a sc\u0153ua. A sezz'anni, durante una gita scolastega a-o monte Ruapehu inte Arpe Neozelandeixi, o scrov\u00ec che o so fixico o l'ea ciu rescistente di so compagni de cammin\u00e2. Fu cosc\u00ec ch'o comen\u00e7\u00f2 o so interesse pe l'arpinismo. \nOltre a-e montagne da N\u0153uva Zelanda, Hillary o frequent\u00f2 asc\u00ec i Arpe, e da p\u0153u l'Himalaya, dove o scal\u00f2 unze vette sovia i 6000 metri de quota. Durante a segonda gu\u00e6ra mondi\u00e2 o fu navegat\u00f4 de l'avia\u00e7ion neozelandeize. \nInto 1948, insemme a Ruth Adams, Harry Ayres e Mick Sullivan, o l'effettu\u00f2 a primma ascenscion do Canto Sud do Mount Cook. Succescivamente o parte\u00e7ip\u00f2 a doe spedi\u00e7ioin de ricogni\u00e7ion in Himalaya: u\u00f1a inta zo\u00f1a de l'Everest into 1951 e l'atra a-o Cho Oyu into 1952. Fu cosc\u00ec notao da John Hunt, ch'o l'invit\u00f2 a piggi\u00e2 parte a-a fortun\u00e2 spedi\u00e7ion britannega do 1953. A conquista da \u00e7imma (29 mazzo 1953) a fu annon\u00e7i\u00e2 contemporaniamente a l'incorona\u00e7ion da regi\u00f1a Elisabetta II do England. Hillary, ormai famoso in tutto o mondo, o preize da p\u0153u parte a nomiose spedi\u00e7ioin insce l'Himalaya tra o 1956 e o 1965.\nO fu asc\u00ec in Antartide, e o razonse o Polo Sud o 4 zen\u00e2 1958 co-a \"Commonwealth Trans-Antarctic Expedition\", una spedi\u00e7ion motorizz\u00e2 (composta de trei tratto\u00ee Massey Ferguson TE20) conduta con Vivian Fuchs. O fu o ter\u00e7o ommo da stoia a razonze t\u00e2 punto via t\u00e6ra doppo Amundsen e Scott into 1911-12. \nO fu inscignio de nomiose \u00f3noifixen\u00e7e: o 16 luggio 1953 o fu nominao Cavaggeo Comandante de l'Orde de l'Impeo Britannego (KBE); into 1987 o v\u00e8gne membro de l'Orde da N\u0153uva Zelanda (Onz); o 23 arv\u00ee 1995 fu nominao Cavalie de l'Ordi\u00f1e da Giarrettea (KG); into 2003, in \u00f3caxon do \u00e7inquantenaio da conquista de l'Everest, o governo do Nepal o ghe confe\u00ec a \u00e7ittadinan\u00e7a \u00f3noaia durante un speci\u00e2 giubileo commemorativo tegnuose inta capit\u00e2 Kathmandu. \"Sir\" Edmund o l'\u00e9 o primmo foresto a ri\u00e7eive un scimile \u00f3n\u00f4 da-i nepaleixi. O l'\u00e9 st\u00e6to l'unico neozelandeize ancon in vitta a \u00ease apparso in sce 'na banconotta.\nHillary o l'ha dedicao gran parte da so vitta a agiutt\u00e2 o poppolo nepaleize di sherpa tramite o \"Himalayan Trust\" da l\u00ea fondao, ariescendo a costru\u00ee de sc\u0153ue e di uspi\u00e6. O destin o vosse che durante questo periodo perissan a mogg\u00ea Louise Mary Rose e a figgia Belinda, into 1975, in te un incidente aereo doppo o decollo da Katmandu. O l'ea asc\u00ec prescidente \u00f3noaio de l\"'American Himalayan Foundation\", un'associa\u00e7ion \"non-profit\" ch'a \u00e7erca de megio\u00e2 l'equilibrio ecologico e e condi\u00e7ioin de vitta di popoli himalayen. Hillary, che inta vitta de tutti i giorni o l'esercitava o mest\u00ea de apicolt\u00f4, o l'ha affermao de conscider\u00e2 i so succesci in campo umanitaio comme a so ciu gran conquista.\nO mo\u00ec a 9 oe circa (21 in Italia) de l'11 zen\u00e2 2008 inte o \"Auckland City Hospital\", pe insuffixen\u00e7a cardiaca, a l'et\u00e6 de 88 anni. O 29 frev\u00e2 2008 con \u00e7eimonia priv\u00e2 a ciu gran parte de so \u00e7ennie son st\u00e6te disperse inta baia de Auckland, mentre e rimanente son st\u00e6te tumul\u00e6 in te un monasteio nepaleize.\nFamiggia.\nHillary o spos\u00f2 Louise Mary Rose o 3 settembre 1953. Ebban trei figgi: Pete (1954), Sarah (1955) e Belinda (1959-1975).\nHillary o spos\u00f2 in segonde no\u00e7\u00e7e June Mulgrew, viddoa do so megio amigo Peter Mulgrew, o 21 dexembre 1989."}
{"id": "10429", "revid": "12052", "url": "https://lij.wikipedia.org/wiki?curid=10429", "title": "Euro (\u0152\u00fcro)", "text": "L'\u0152\u00fcro (pr. ) o \u0152iro o E\u00fcro o Euro (in grego \"\u0395\u03c5\u03c1\u03ce\") o l'\u00e8 a mon\u00e6a \u00f3fi\u00e7i\u00e2 (da-o 1\u00b0 zen\u00e2 1999) di stati membri de l'Union \u0152\u00fcropea. O so scimbolo o l'\u00e9 \u20ac e a so sigla EUR.O nomme, deciso into corso do Conseggio \u0152\u00fcropeo de Madrid into 1995, o corisponde a-a reixe do nomme do continente \u0153\u00fcropeo in tutte e lengue di paixi appartegninti a l\u2019Union. Unze paixi de l'UE (Aostria, Belgio, Finlandia, Fran\u00e7a, Germania, Irlanda, Italia, Luscemburgo, Paixi Basci, Portogallo e Spagna) han adotao l\u2019\u0152\u00fcro da-o 1\u00b0 zen\u00e2 1999 (con intr\u00e2 in circola\u00e7ion in forma de banconotte a part\u00ee da-o 1\u00b0 zen\u00e2 2002); a l\u00f4 se son azonti a Grecia o 1\u00b0 zen\u00e2 2001, a Slovenia o 1\u00b0 zen\u00e2 2007, \u00c7ipro e Malta da-o 1\u00b0 zen\u00e2 2008, a Slovacchia da-o 1\u00b0 zen\u00e2 2009, l'Estonia da-o da-o 1\u00b0 zen\u00e2 2011, a Lett\u00f2nnia da-o 1\u00b0 zen\u00e2 2014 e a Lituannia da-o 1\u00b0 zen\u00e2 2015.&lt;br&gt;A Gran Bretagna, a Danimarca e a Sve\u00e7ia han scelto de no adot\u00e2 a mon\u00e6a unica. L'\u0152\u00fcro o l'\u00e9 anche mon\u00e6a ofi\u00e7i\u00e2 do Kosovo, do Monteneigro, do Vatican, de Monego, de Andora e de San Marin. \nL'ins\u00e9mme de 'sti paixi, d\u00efto \"Eurozona\", o conta ci\u00fb de 318 millioin d'abitanti; e consciderando anche quelle terse na\u00e7ioin che d\u00eauvian de mon\u00e6e colleg\u00e6 con l'\u0153\u00fcro, a monn\u00e6a \u00fbnica a l'interessa direttamente ci\u00fb de 480 millioin de personn-e in t\u00fbtto o mondo. L'\u0153\u00fcro o vegne amministr\u00f2u da-a Banca \u00c7entr\u00e2 \u0152\u00fcropea, con sede a Francoforte in scio Men, e da-o Scistemma de banche \u00e7entr\u00e2li ouropee. O l'\u00e8 suddivizo in 100 \u00e7ent\u00e9ximi.\nDispoxi\u00e7ioin e regolamenti.\nO trattao insce l\u2019Union \u0152\u00fcropea, firmao a Maastricht o 7 frev\u00e2 1992 e intrao in vig\u00f4 o 1\u00b0 nov\u00e9nbre 1993, o preveddeiva l\u2019institu\u00e7ion de una mon\u00e6a unica pe tutti i paixi aderenti. O stabiliva inotre i coscid\u00eeti critei de convergen\u00e7a, saiv'a d\u00ee i parametri economichi che i paixi devan rispett\u00e2 pe poei pass\u00e2 a l\u2019introdu\u00e7ion e a l\u2019ado\u00e7ion dell\u2019\u0152\u00fcro: deficit pubbrico p\u00e2 \u00f2 infei\u00f4 a-o 3% do PIL; rapporto debito pubblico/PIL infei\u00f4 a-o 60%; tascio de infla\u00e7ion no supei\u00f4 de l\u20191,5% rispetto a-o tasso meddio di 3 stati membri a ciu bassa infla\u00e7ion; tasci de interesse a longo termine no supeio\u00ee do 2% rispetto a-a meddia di 3 stati membri a ciu bassa infla\u00e7ion; valua stabile in sce-i mercoei pe aomanco un biennio primma do termine stabilio pe l\u2019ingresso inte l\u2019Union monetaia.\nE norme che han consentio a concreta ado\u00e7ion de l'\u0152\u00fcro son contegnue inti regolamenti do Conseggio dell\u2019Union \u0152\u00fcropea 1103/1997 e 974/1998. I scingoli legislato\u00ee na\u00e7ion\u00e6 han da p\u0153u adotao de dispoxi\u00e7ioin succescive e urterio\u00ee, votte a dirimme i nomioxi dubbi e problemi che l\u2019ado\u00e7ion de l\u2019\u0152\u00fcro a comportava, con particol\u00e2 riferimento a-o prin\u00e7ipio da continuit\u00e6 di contr\u00e6ti e a-e mezue votte a evit\u00e2 di ingiustific\u00e6 squilibbri inti rapporti contrattu\u00e6, no essendo st\u00e6ta inseria into corpo do regolamento nisciu\u00f1a dispoxi\u00e7ion a tutela di consumato\u00ee. Caotelle particol\u00e6 son st\u00e6te inoltre necessaie into diritto de societ\u00e6.\nO 1\u00b0 zen\u00e2 1999 e mon\u00e6e na\u00e7ion\u00e6 di 11 paixi de l\u2019area \u0152\u00fcro continuavan provvisoiamente a existe, ma diventavan perfettamente funzibili, essendo st\u00e6ti fiss\u00e6 in via definitiva i tasci de converscion fra value nazion\u00e6 e \u0152\u00fcro. Vegniva asc\u00ec inandi\u00e2 una politica monetaia unica da parte da Banca Centr\u00e2 \u0152\u00fcropea. A-a stessa d\u00e6ta cess\u00f2 de existe l\u2019ECU, a mon\u00e6a \u0153\u00fcropea nomin\u00e2 o qu\u00e6 val\u00f4 o l'ea carcolao in sce-a base de un pan\u00ea de value nazion\u00e6. Da-o 1\u00b0 zenn. 1999, inoltre, l\u2019\u0152\u00fcro o poe' \u00ease d\u0153uviao pe tutti i pagamenti che no recedeivan l\u2019uso do contante, e da-o m\u00e6ximo giorno i paixi aderenti emissan titoli do debito pubblico escluxivamente denomin\u00e6 in \u0153\u00fcro.\nL\u2019\u0153\u00fcro o l'\u00e9 amministrao da-a Banca Centr\u00e2 \u0152\u00fcropea e da-o Scistema de Banche Centr\u00e6 \u0152\u00fcropee. A valua l'\u00e9 struttu\u00e2 in sce 7 taggi cartaxei, p\u00e6gi in tutti i paixi (banconotte da 5, 10, 20, 50, 100, 200, 500 \u0152\u00fcri) e in sce 8 valo\u00ee metallichi (mon\u00e6e da 1, 2, 5, 10, 20, 50 \u00e7enteximi e da 1 e 2 \u0152\u00fcri, contraddistinte da un \"recto\" comun a tutti i paixi e da un \"verso\" con caratteristeghe na\u00e7ion\u00e6 diverse).\nDiritto commer\u00e7i\u00e2.\nPe o diritto commer\u00e7i\u00e2, l\u2019ado\u00e7ion de l\u2019\u0152\u00fcro a l'ha comportao l\u2019exigen\u00e7a de adegu\u00e2 i rifeimenti presenti inte legisla\u00e7ioin na\u00e7ion\u00e6 di diversci paixi de l\u2019UE. pe quante riguarda o diritto societaio italian, l\u2019introdu\u00e7ion dell\u2019\u0153\u00fcro \u2013 con un rapporto de converscion p\u00e2 a 1936,27 l\u00eee pe 1 \u0153\u00fcro \u2013 o l'ha recesto di adeguamenti specie in mateia de capit\u00e2 soci\u00e2 e de val\u00f4 nomin\u00e2 de a\u00e7ioin e de quote (d. legisl. 213/1998, da p\u0153u modificao da-o d. legisl. 206/1999); atri provvedimenti han azonto inoltre una discipli\u00f1a urtei\u00f4 e speci\u00e2 a quante za formulao in via gener\u00e2 inti regolamenti do Conseggio UE (1103/1997 e 974/1998). In particol\u00e2, pe i atti costitutivi de societ\u00e6 in \u00ease a-a d\u00e6ta de intr\u00e2 in vig\u00f4 de l\u2019\u0153\u00fcro se stabiliva un meccanismo semplificao de ridenomina\u00e7ion inta n\u0153uva mon\u00e6a de conto; pe e parte\u00e7ipa\u00e7ioin in societ\u00e6 pe a\u00e7ioin, a responsabilit\u00e6 limit\u00e2 \u00f2 cooperative, s'\u00e9 generalizz\u00e2 l\u2019impoxi\u00e7ion de un val\u00f4 nomin\u00e2 minimo fissao inte un \u0153\u00fcro. Se a societ\u00e6 a l'intende emette di a\u00e7ioin con val\u00f4 nomin\u00e2 diverso da-o minimo, questa a p\u0153u \u00e7erne \u2013 diversamente da-o passao \u2013 solo murtipli de \u0153\u00fcro espresci in \u00e7iffra tonda. I decretti legislativi \u00e7it\u00e6 se occupan, inoltre, da ridenomina\u00e7ion di strumenti de debito, segge pubbrichi segge priv\u00e6. I titoli \u00f3briga\u00e7ion\u00e6 emissi da-i enti pubbrichi loc\u00e6 (prez., BOC e BOR) son st\u00e6ti equipar\u00e6 a-i strumenti finan\u00e7i\u00e6 priv\u00e6 quante a-o regime de converscion, ch'a vegne attu\u00e2 dividendo o val\u00f4 do taggio minimo de ciascun prestito pe 1936,27 e mortipricando o resurtao \u2013 ariondao a-o segondo dexim\u00e2 pe difetto \u00f2 pe eccesso, a segonda che segge infei\u00f4 \u00f2 supei\u00f4 a 0,005 \u2013 pe o numero de taggi minimi che componeivan o prestito. Pe quello che con\u00e7erne a contabilit\u00e6 e a reda\u00e7ion di ban\u00e7i de impreize, se stabiliva che a part\u00ee da-o 1\u00b0 zen\u00e2 2002 (d\u00e6ta de intr\u00e2 in vig\u00f4 da n\u0153uva unit\u00e6 moniaia) tutti i documenti contabili \u00f3bligat\u00f3i a rilevan\u00e7a esterna dovessan \u00ease red\u00e6ti in \u0153\u00fcro."}
{"id": "10430", "revid": "10132", "url": "https://lij.wikipedia.org/wiki?curid=10430", "title": "Open Provin\u00e7\u00e2 Messcio de Volley", "text": "LOpen Provin\u00e7\u00e2 Messcio de Volley (\"Open Provinciale Misto di Volley\"), organizz\u00f2u da B.C. Varazze Swindlers, o l'\u00e8 o ci\u00f9 importante torneo de ballaxeuo da Provinsa de Sann-a ch'o no segge patrocin\u00f2u da-a Federa\u00e7ion. O l'\u00e8 un torneo amatoriale misto, con l'obbligo che ghe segge sempre no meno de due figge in campo e a seu primma edision a l'\u00e8 st\u00e6ta do 2005.\nDescri\u00e7ion e st\u00f6ia.\nInte unn-a primma fase o torneo vegniva organiz\u00f2u insemme a de \u00e4tre squaddre da Provin\u00e7a, ma sensa unn-a gestion precisa nasceivan un muggio de problemi, anche se se vedeivan de belle part\u00ece. Into 2008 a mancansa de un organizasion con poscibilit\u00e6 de decidde e a poca qu\u00e6 de comunic\u00e2 de squaddre partecipanti faxeivan fin\u00ee o torneo tra i rattelli. \nDoppo un anno de pausa o torneo l'\u00e8 repiggi\u00f2u into 2010 con o meiximo nomme, anche se i organizzatoi do B.C. Varazze Swindlers se reservan a poscibilt\u00e6 de decidde in sce l'iscrision de squaddre, in moddo che e partie restan un momento de dem\u00f4a pe tutti i zugoei.\nDa o 2011 gh'\u00e8 asc\u00ec unn-a fase interregionale che a se zeughe unn-a votta in Liguria e l'\u00e4tra in Piemonte a-a quae vegnan ammesse e primme quattro squaddre de ogni Comitato Organizzat\u00f4.\nAlbo d'\u00f2u.\nCuggi\u00e2 de legno (urtimo clascific\u00f2u): Drink Team.\nCuggi\u00e2 de legno (urtimo classific\u00f2u): Avandrink. \nCuggi\u00e2 de legno (urtimo classific\u00f2u): Drink d'Avvoltoi.\nCuggi\u00e2 de legno (urtimo classific\u00f2u): Squadrone Avvoltoi.\nCuggi\u00e2 de legno (urtimo classific\u00f2u): Drink Team.\nCuggi\u00e2 de legno (urtimo classific\u00f2u): Drink Team.\nCuggi\u00e2 de legno (urtimo classific\u00f2u): Volley Dego.\nCuggi\u00e2 de legno (urtimo classific\u00f2u): Wild Bormida Altare (\"Art\u00e2\"). \nCuggi\u00e2 de legno (urtimo classific\u00f2u): Under 99 Finale (\"O Fin\u00e2\") a.C.\nCuggi\u00e2 de legno (urtimo classific\u00f2u): Amatori Carcare (\"Corcre\").\nCuggi\u00e2 de legno (urtimo classific\u00f2u): Amatori Carcare (\"Corcre\").\nCuggi\u00e2 de legno (urtimo classific\u00f2u): Amatori Carcare (\"Corcre\").\nCuggi\u00e2 de legno (urtimo classific\u00f2u): Arancini Team Voltri.\nCuggi\u00e2 de legno (urtimo classific\u00f2u): Amatori Carcare (\"Corcre\")."}
{"id": "10431", "revid": "7530", "url": "https://lij.wikipedia.org/wiki?curid=10431", "title": "Zheng He", "text": "Zheng He (grafia tradi\u00e7ion\u00e2: \u912d\u548c semplific\u00e2: \u90d1\u548c pinyin: Zh\u00e8ng H\u00e9; Wade-Giles: Cheng Ho; nomme de nascita: \u9a6c\u4e09\u5b9d pinyin: M\u01ce S\u0101nb\u01ceo; nomme arabo: Hajji Mahmud; 1371 \u2013 1434) o l'\u00e9 st\u00e6to un navegat\u00f4 cineize.\nBiografia.\nMembro da dinastia di Ming, \u0153\u00fcnucco re\u00e2 e compagno de z\u0153ughi do prin\u00e7ipin Zhu Di, o l'agiutt\u00f2 quest'urtimo a comp\u00ee una rivolta contro o po\u00e6 do m\u00e6ximo, l'Imperat\u00f4 Zhu Di. Una votta montao a-o trono comme n\u0153uvo Impiat\u00f4 o l'ordin\u00f2, into 1403, a constru\u00e7ion de 'na \"flotta impei\u00e2\" segge pe scopi mercant\u00ee, che comme flotta da gu\u00e6ra e pe-i af\u00e6 diplomatichi.\nL'Impiat\u00f4 Zhu Di o misse a-o comando de tutta a flotta o Zheng He, ch'o fu quindi nominao Armiraggio. De relixon musulma\u00f1a, o Zheng He o v\u00e8gne quindi incaregao da l'imperat\u00f4, ch'o l'assunse o nomme de Yongle, de effetto\u00e2 de spedi\u00e7ioin nav\u00e6 a carattere diplomatico, scientifico e commerci\u00e2 inti mo\u00e6 ocident\u00e6, guidando una flotta de gren zunche imperi\u00e6 ch'a l'includeiva de nave mercant\u00ee asc\u00ec, e cosc\u00ec dite \"nave di tesoi\".\nSegondo a verscion \u00f3fi\u00e7i\u00e2, a flotta a l'avi\u00e6 dovuo ri\u00e7erc\u00e2 l'imperat\u00f4 Jianwen (1377-1402) scomparso misteiosamente co-a gu\u00e6ra \u00e7iv\u00ee ch'a vidde ascende a-o trono o Yongle, mentre segondo o profess\u00f4 d'inzegnaja marittima Xin Yuan'ou, de l'Universcit\u00e6 de Shanghai Jiaotong, l'impeo cineize, mena\u00e7\u00e7ao da-i arm\u00e6 do Tamerlan (1336-1405) ch'o l'aiva za conquistao gran parte de l'Axia, o l'avi\u00e6 mandao o Zheng He in \u00e7erchia d'alli\u00e6.\nL'enorme flotta comand\u00e2 da-o Zheng He (317 nave con 28.000 sordatti a bordo) a part\u00ec pe-o primmo vi\u00e6gio inte l'Ocean Indian, razonzendo e coste orient\u00e6 de l'Africa, o M\u00e2 Rosso, o Giappon e a Corea.\nD\u00e6to o sucesso da primma spedi\u00e7ion o fu incaregao de conduine una segonda inti mo\u00e6 de l'Indoci\u00f1a, de l'Indonexia e de l'India meridion\u00e2, spinzendose scin a tocc\u00e2 e coste arabiche meridion\u00e6 e de l'Africa orient\u00e2 tra l'atto\u00e2 Somalia e o Kenya. Tra o 1405 e o 1433 o l'effettu\u00f2 in tutto sette vi\u00e6gi; l\u2019urtimo de questi (afrontao con 300 nave e circa 27500 ommi) o du\u00f2 da-o 1431 a-o 1433: a flotta comand\u00e2 da-o Zheng He a vixit\u00f2 i porti de Champa (anc\u0153u into Vietnam) e Giava, otr'a Palembang, Malacca, Ceylon e Calcutta. Tra i sucesci diplomatichi da spedi\u00e7ion se ricorda a dissuaxon do re do Siam a mena\u00e7\u00e7\u00e2 o Regno de Malacca.\nDa Calcutta una parte da flotta a continu\u00f2 o vi\u00e6gio verso ovest costezzando o corno d'Africa scin a Malindi e commerciando in sce-o M\u00e2 Rosso, in t\u00e2 vi\u00e6gio tanti di main\u00e6 cineixi poettan probabilmente vixit\u00e2 A Mecca. O Zheng He invece, che foscia o l'ea arestao a Calcutta, o mo\u00ec into vi\u00e6gio de ritorno e o fu seppellio in m\u00e2. \nSciben che e gren spedi\u00e7ioin do Zheng He son un f\u00e6to storico, ancon a-a giornaa d'anc\u0153u se discutte in sce-i limiti razonti da-i esplora\u00e7ioin cineize. O profess\u00f4 Chen Hsin-hsiung de l'Universcit\u00e6 Nazion\u00e2 Cheng Kung de Tainan (Taiwan), o sostegne presempio che e fonte no atestan s'a segge st\u00e6ta effettivamente a flotta do Zheng He a razonze l'Affrica.\nIpotexi do 1421.\nO ex-\u00f3fi\u00e7i\u00e2 da Royal Navy Gavin Menzies, into libbro \"1421: a vea stoia da spedi\u00e7ion cineize ch'a scrov\u00ec l'America\", o l'ha sostegnuo che, into corso do sesto (1421-1423) di so sette vi\u00e6gi esplorativi, a flotta do Zhen He (composta da-e nave a-i ordini di capitagni Zhou Wen, Zhou Man, Yang Qing e Hong Bao) a l'avi\u00e6 scoverto l'Aostralia, a N\u0153uva Zelanda, i Americhe, l'Antartico, a costa settentrion\u00e2 da Groenlandia e o Passaggio a nord-est. Queste conoscen\u00e7e saieivan da p\u0153u st\u00e6te censur\u00e6 perch\u00e8 i mandarin, i burocrati da corte imperi\u00e2, temeivan che-o costo d'urteio\u00ee spedi\u00e7ioin o l'avi\u00e6 dannezzao l'economia cineize. Segondo l'\u00f3fi\u00e7i\u00e2, za poco doppo, into 1428, i Portogheixi intron in possesso de 'na carta da t\u00e6ra cineize che 'n mercante vene\u00e7ian, Niccol\u00f2 Da Conti, o l'avi\u00e6 avuo navegando co-o Zheng He.\nL'\"ipotexi do 1421\", ch'a l'ha avuo una noteive ressonan\u00e7a presso o grande pubblico, a l'\u00e9 st\u00e6ta completamente respinta da-i storiografi, in quante priva de baze fatto\u00e6: i argomenti do libbro do Menzies son qu\u00e6xi escluxivamente conzettue e ipotexi."}
{"id": "10432", "revid": "10132", "url": "https://lij.wikipedia.org/wiki?curid=10432", "title": "Drink Team", "text": "O Drink Team a l'\u00e8 st\u00e6ta a primma squadra de ballaxeuo do B.C. Varazze Swindlers.\nDescri\u00e7ion e st\u00f6ia.\nFond\u00f2u da-o prescidente d\u00e4 polisportiva v\u00e4zinn-a into 1992 pe piggi\u00e0 parte a un torneo locale, o \"Drink Team\" - scib\u00e9n inti seu primmi anni de vitta no l'agge mai ottegn\u00fbo di risultati sportivi importanti- o se faxeiva not\u00e2 da s\u00fbbito pe' o spirito demooso che o mostrava t\u00fbtte e votte ch'o l'intrava in campo. Tanti an parte\u00e7ip\u00f2u a-e onze edi\u00e7ioin do torneo, ma solo i dui fr\u00e6 Alessandro e Paolo Brusa e an zeugh\u00e6 t\u00fbtte. \nInto 2002 o Drink Team o va vixin a guagn\u00e2 o titolo de Campion Provin\u00e7ale CSI, perdendo a finale pe' l'infort\u00fbnio do seu zeug\u00f2u ci\u00f9 forte.\nDa l\u00ec in avanti a st\u00f6ia sportiva do Drink Team a piggia 'na br\u00fbtta chinn-a, con ben tr\u00e9i \"Cuggi\u00e6 de legno\", scib\u00e9n che into 2012 o riesce a vin\u00e7e a finale con o Volley Dego a-o qu\u00e6 o lascia o p\u00f6co amb\u00eco trofeo. Into 2013 o monte de unn-a \u00e4tra posi\u00e7ion into torneo provin\u00e7ale. Doppo l'ottava posi\u00e7ion into 2014, into 2015 o va vixin a qualificase pe e semifinali, pe poi vin\u00e7e a finale pe a quinta posi\u00e7ion contra i \"cuxin\" dei Avanzi Varazze.\nInte l'est\u00e6 do 2011 o Drink Team mostre d'av\u00e8i un peu de carattere con o terso posto (in sce 20 squaddre) a-o torneo benefico \"Green Volley\" de Luceto. Into 2012 into meiximo torneo o Drink Team o l'arrive quinto (in sce 24 squaddre).\nInto 2016 o Drink Team o zeughe o seu \u00fbrtimo torneo zunzendo 9\u00b0 inte l'\"11\u00b0 Open Provinciale di Volley\". Da-o 2017 a seu eredit\u00e6 a vegne piggi\u00e2 da-o Atletico MaDrink. "}
{"id": "10433", "revid": "7530", "url": "https://lij.wikipedia.org/wiki?curid=10433", "title": "David Livingstone", "text": "David Livingstone (Blantyre, 19 mar\u00e7o 1813 \u2013 Lago Bangweulu, 1\u00ba mazzo 1873) o l'\u00e9 st\u00e6to un miscionaio, esplorat\u00f4 e mego britannego de l'era vittoria\u00f1a. O nasce' into villaggio de Blantyre, inta region sco\u00e7\u00e7eize do Lanarkshire do sud.\nV\u00ectta.\nL'attivit\u00e6 miscionaia.\nO segu\u00ec a facolt\u00e6 de meixi\u00f1a e teologia a Glasgow e into 1838 o l'intr\u00f2 inta Societ\u00e6 Miscionaia de Londra co-o dexideio de trasfeise in Ci\u00f1a, ma o no poe' realizz\u00e2 questo so s\u0153unno a caosa da gu\u00e6ra de l'oppio ch'a l'imperversava inte quello paise.\nInto 1844 o se spos\u00f2 con Mary Moffat, figgia de un \u00e2tro miscionaio, Robert Moffat. A mogg\u00ea a l'arest\u00f2 con l\u00ea in Africa pe di anni, pe torn\u00e2 doppo in Inghilt\u00e6ra co-i so figgi.\nA scoverta de cascate Vittoia.\nInto periodo 1852-1856, o l'esplor\u00f2 l'entrot\u00e6ra african, scrovindo e Cascate Vittoia, a-e qu\u00e6 o desse o nomme de l'alloa Vittoia d'Inghilt\u00e6ra. O Livingstone o fu un di primmi \u0152\u00fcropei a f\u00e2 un vi\u00e6gio transcontinent\u00e2 attraverso l'Africa. O scopo do so vi\u00e6gio o l'ea de arv\u00ee de n\u0153uve vie commerci\u00e6, e de accumul\u00e2 informa\u00e7ioin utile in sce-o continente african. In particol\u00e2, Livingstone o l'ea un sostegnit\u00f4 de miscioin e do commercio inte l'Africa centr\u00e2. \nO torn\u00f2 in Inghilt\u00e6ra pe \u00f3tegn\u00ee un supporto a queste so idee, e pe pubblic\u00e2 un libbro in sce-i so vi\u00e6gi. Fu in questo periodo ch'o se dimisse da-a societ\u00e6 miscionaia a-a qu\u00e6 o l'appartegniva.\nA spedi\u00e7ion in sce-o sciumme Zambexi.\nLivingstone o ritorn\u00f2 in Africa a cappo de una spedi\u00e7ion co-o scopo de esplor\u00e2 o sciumme Zambexi. Mentre o l'esplorava o Zambexi, e miscioin da l\u00ea vosciue in Africa centr\u00e2 e orient\u00e2 finin in moddo desastroso, con qu\u00e6xi tutti i miscionai morti de malaia \u00f2 de \u00e2tre maotie. O sciumme Zambexi o se rivel\u00f2 \u00ease completamente no navegabile a caosa de una serie de cateratte e rapide che Livingstone o n'ariesc\u00ec a esplor\u00e2 inti so vi\u00e6gi precedenti.\nA ecce\u00e7ion de un inzegne de nomme George Rae, i \u00e2tri occident\u00e6 \u00f2 moin \u00f2 renon\u00e7ion. So mogg\u00ea Mary a mo\u00ec o 29 arv\u00ee 1863 de desenteria, ma Livingstone o continu\u00f2 e so esplora\u00e7ioin, e infin o torn\u00f2 in Inghilt\u00e6ra into 1864. A spedi\u00e7ion a fu conscider\u00e2 un fallimento da molti giorn\u00e6 britanneghi do tempo, e o Livingstone o l'ebbe de grosse difficort\u00e6 a arec\u0153ugge di fondi pe esplor\u00e2 urtei\u00f4mente l'Africa.\nA sorgente do Nilo.\nInto mar\u00e7o 1866, Livingstone o torn\u00f2 in Africa, a Zanzibar, da dove o comen\u00e7o a \u00e7erc\u00e2 a sorgente do Nilo. Richard Francis Burton, John Hanning Speke, e Samuel Baker aveivan in preceden\u00e7a, e corettamente, identificao segge o lago Alberto che o Lago Vittoia comme sorgente, ma a question a l'ea ancon dibattua. Livingstone, into \u00e7erc\u00e2 a sorgente do Nilo in veit\u00e6 o se port\u00f2 troppo a ovest, scin a razonze o sciumme Lualaba che \u00e2tro o no l'\u00e9 che a parte ini\u00e7i\u00e2 do Sciumme Congo, ma che Livingstone erroniamente o conscider\u00f3 \u00ease o Nilo.\nMaotia e m\u00f2rte.\nO s'amaot\u00ec e pe trei anni o perse completamente o contatto co-o mondo esterno. Solo un di so 44 dispacci o l'arriv\u00f2 scin a Zanzibar.\nHenry Morton Stanley, o giornalista inviao a-a so ri\u00e7erca into 1869, o-o trov\u00f2 inta \u00e7itt\u00e6 de Ujiji, in sce-e sponde do lago Tanganica o 10 novembre 1871.\nQuesto episodio o l'\u00e9 arestao famoso pe e paole co-e qu\u00e6 se dixe che Stanley o l'agge a primma votta salutao o Livingstone:\"Dr. Livingstone, I presume\". Ean i unichi doi \u0152\u00fcropei in Africa into 'n raggio de \u00e7entan\u00e6a de chilometri e se saluton comme se se veddessan a un ri\u00e7evimento. Un episodio riportao p\u0153uscia ciu votte comme esempio de quanto a form\u00e2 ma seria mor\u00e2 vittoia\u00f1a a foise compenetr\u00e2 e ascimil\u00e2 into popolo ingleize.\nO Stanley o s'un\u00ec a-o Livingstone, e pe un anno continuon insemme a esplor\u00e2 o nord do Tanganica, da p\u0153u Stanley o part\u00ec. A despeto de solle\u00e7ita\u00e7ioin d'o Stanley, o Livingstone o l'ea determinao a no lasci\u00e2 l'Africa scin a quande a so miscion a no foise st\u00e6ta complet\u00e2, ma into 1873 o mo\u00ec in Zambia de malaia e pe una emorragia interna dovua a una occluxon intestin\u00e2. O so corpo, portao pe oltre mille miggia da-i so leali ascistenti Chuma e Suxi, o ritorn\u00f2 in Inghilt\u00e6ra pe \u00ease asoterao inte l'Abbazia de Westminster; o so c\u0153u o fu invece seporto into l\u0153ugo dov'o l'ea morto, in to Lago Bangweulu, a Chitomba."}
{"id": "10438", "revid": "7530", "url": "https://lij.wikipedia.org/wiki?curid=10438", "title": "Henry Morton Stanley", "text": "Henry Morton Stanley (Denbigh, 28 zen\u00e2 1841 \u2013 Londra, 10 mazzo 1904) o l'\u00e9 st\u00e6to un giornalista e esplorat\u00f4 britannico, galleize de nascita, famoso pe e so esplora\u00e7ioin africa\u00f1e e pe a so ri\u00e7erca de David Livingstone. A l'\u00e9 celebre a frase co-a qu\u00e6 o Stanley o sai\u00f2 o Livingstone quande o-o trov\u00f2: \"Doctor Livingstone, I presume?\".\nBiografia.\nNasci\u00fao John Rowlands, a Denbigh into Galles nord-orient\u00e2, o l'ebbe un'infan\u00e7ia torment\u00e2. O no conobbe mai o po\u00e6 e so mo\u00e6 a l'abbandon\u00f2 in te 'n orfanotrofio a l'et\u00e6 de sei anni, dove o l'arest\u00f2 scin a-i chinz'anni. A d\u00eesett'anni o se imbarc\u00f2 pe New Orleans, dove o l'arriv\u00f2 into frev\u00e2 do 1859, pagandose o vi\u00e6gio travagiando comme main\u00e2 in sce-a nave. Ch\u00ec o conobbe e o travaggi\u00f2 pe un facortoso commerciante de nomme Henry Stanley, do qu\u00e6 o piggi\u00f2 o nomme doppo a morte, into 1861, comme segno de gratitudine pe chi l'aveiva cresci\u00fao comme un figgio. \nDoppo avei combatt\u00fao inta gu\u00e6ra de secescion america\u00f1a in sce tutti doi i fronti, o Stanley o v\u00e8gne giornalista pe o New York Herald into 1867. O fu corispondente da l'estero, e doppo varie corisponden\u00e7e da l'ovest do Nord America e da-a Turchia, into 1869 o l'and\u00f2 in Africa, dove o s'\u00f3cup\u00f2 de gu\u00e6re tra Britanneghi e Abiscin che ebban l\u0153ugo in quello periodo longo i confin de l'Etiopia. Sempre into 1869 o fu incaregao da-o so giorn\u00e2 de trov\u00e2 e intervist\u00e2 l'esplorat\u00f4 sco\u00e7\u00e7eize David Livingstone, che se saveiva ese inte l'Africa orient\u00e2, ma do qu\u00e6 s'ea perso e tra\u00e7\u00e7e da diversci meixi.\nA spedi\u00e7ion pe trov\u00e2 o Livingstone.\nStanley o l'arriv\u00f2 a Zanzibar e o l'organizz\u00f2 a spedi\u00e7ion sen\u00e7a bad\u00e2 a speize, tanto da assumme no meno de 2000 camalli. O localizz\u00f2 o Livingstone o 10 de novembre 1871, a Ujiji vexin a-o Lago Tanganica, inte quella che anc\u0153u a l'\u00e9 a Tanzania. Celebre a frase che ghe fu attribuia a-o momento de l'incontro, \"Dr. Livingstone, I presume?\" (\"O mego Livingstone, supo\u00f1o?\"), into ciu clascico \"understatement\" e formalismo britannego de l'epoca. Stanley o se un\u00ec a l\u00ea inte l'esplora\u00e7ion da zona. E ri\u00e7erche stabilin con \u00e7erte\u00e7\u00e7a che no gh'ea nisciun collegamento tra o lago Tanganica e o Nilo. Questa spedi\u00e7ion a v\u00e8gne famosa gra\u00e7ie a-o libbro che o Stanley o scrisse pe cont\u00e2la. O \"New York Herald\", insemme a-o \"Daily Telegraph\", finan\u00e7ion un'\u00e2tra spedi\u00e7ion into continente african, inta qu\u00e6 o Stanley o risolse un di urtimi misteii africhen, percorindo o corso do sciumme Congo scin a-a foxe.\nA spedi\u00e7ion de soccorso a Equatoia.\nO russo Vaxilij Vaxil'evi\u010d Junker, naturalista e geografo, o decise de lasci\u00e2 l'Africa proprio into momento che o Sudan o l'ea sconvolto da-a rivolta mahdista. O russo o razonse con difficort\u00e6 Zanzibar, portando con l\u00ea de miscive de Emin Pasci\u00e0, governao de Equatoia. I documenti davan un'immagine da scitua\u00e7ion africa\u00f1a ch'a misse in fibrilla\u00e7ion l'\u00f3pignon pubbrica \u0153\u00fcropea, tanto da spinze e istitu\u00e7ioin a organizz\u00e2 una spedi\u00e7ion de soccorso a cappo da qu\u00e6 fu misso o Stanley che, into 1886, o part\u00ec pe Equatoia. Stanley o l'incontr\u00f2 di ostacoli e di problemi immensci: o 29 arv\u00ee 1888, o v\u00e8gne arecugeito a bordo de un piroscafo in sce-o qu\u00e6 se trovava Emin Pasci\u00e0 insemme a l'esplorat\u00f4 italian Gaitan Casati. \nStanley o se trov\u00f2 inta condi\u00e7ion paradoss\u00e2 de \u00ease l\u00ea a avei bez\u0153ugno di agiutti e di rifornimenti do governat\u00f4 ch'o l'ea vegn\u00fao a sarv\u00e2. Emin o decise de lasci\u00e2 a-o so destin Equatoia, ormai ingovernabile. Cosc\u00ec, o 10 arv\u00ee 1889, o se misse in marcia insemme a-i so ommi, a Casati e a Stanley, a-a testa da so m\u00e1red\u00fata spedi\u00e7ion de soccorso. L'eterogenio groppo, formao in tot\u00e2 da 1.500 ommi, o l'affront\u00f2 o longo e peigoso vi\u00e6gio verso Bagamoyo, lonta\u00f1a 1.600 chilometri. Into 1890, reduta ormai a meit\u00e6 a caosa de maotie, attacchi nemighi e defe\u00e7ioin, a spedi\u00e7ion a l'arriv\u00f2 finarmente a Zanzibar. Durante sto vi\u00e6gio, Stanley o scrov\u00ec a cade\u00f1a montoosa do Ruwenzori e o Lago Edoardo.\nRitorno in \u0152\u00fcropa.\nDoppo o so ritorno in \u0152\u00fcropa, Stanley o spos\u00f2 l'artista galleize Dorothy Tennant, e o fu parlament\u00e2 ingleize da-o 1895 a-o 1900, comme membro di unionisti. O mo\u00ec a Londra o 10 mazzo 1904. A so tomba a se tr\u0153uva into \u00e7imiteio da gexa de San Mich\u00ea a Pirbright, inta contea do Surrey; in sce una gran ciappa de granio gh'\u00e8 narrao e so geste."}
{"id": "10439", "revid": "7530", "url": "https://lij.wikipedia.org/wiki?curid=10439", "title": "Sven Hedin", "text": "Sven Anders Hedin (Stoccolma, 19 frev\u00e2 1865 \u2013 26 novembre 1952) o l'\u00e9 st\u00e6to un esplorat\u00f4, ge\u00f2grafo e geopol\u00ectico svedeize.\nVitta.\nHedin o nasce' a Stoccolma. Tra o 1886 e o 1892 o studi\u00f2 geologia, mineralogia, zoologia, e latin a l'Universcit\u00e6 de Stoccolma, de Uppsala, de Berlin e de Halle. O fu allevo do Ferdinand von Richthofen.\nTra o 1892 e o 1935 o ghi\u00f2 varie spedi\u00e7ioin inte l'Axia centr\u00e2. Into 1902 o fu l'urtimo svedeize da stoia a \u00ease inscign\u00eeo d'un t\u00ecttolo nobili\u00e2 eredit\u00e2io. O v\u00e8gne membro de l'Accademia Svedeize into 1913. Tra i s\u00f2 primati, asc\u00ec a produ\u00e7ion da primma mappa dettaggi\u00e2 de Pamir, Taklamakan, Tibet, de l'antiga Via da s\u00e6a e de l'Himalaya. P\u00e2 che segge st\u00e6to o primmo \u0152\u00fcropeo a comprende che l'Himalaya o foise un'unica cade\u00f1a montagn\u00f4za.\nSciben ch'o segge st\u00e6to prin\u00e7ipalmente un esplorat\u00f4, o Hedin o fu asc\u00ec o primmo \u00f3cident\u00e2 a desotter\u00e2 e rovi\u00f1e di antighe \u00e7itt\u00e6 buddiste inte l'Axia Centr\u00e2 cineize. Into 1899 o scrov\u00ec l'antigo prescidio cineize de Loulan into deserto do Taklamakan. I numeroxi manoscr\u00ecti desotterr\u00e6 inte quello scito pr\u0153uvan l'enorme importan\u00e7a st\u00f2rica do ritrovamento. Inti \u00f9rtimi tempi o disegn\u00f2 e mappe de ampie zone inesplor\u00e6 di \u00e6rt\u00fbe tibeta\u00f1e, ma o no l'ariesc\u00ec mai a realizz\u00e2 o s\u00f2 \u00f9rtimo grande s\u0153unno: acede a-a \u00e7itt\u00e6 proib\u00eea de Lhasa.\nO fu amigo person\u00e2 do Gustavo V de Sv\u00e9\u00e7ia (e da so regi\u00f1a Victoria de Baden) ch'o frequent\u00f2 regolarmente. Insemme a-o Carl Bennedich o fu aot\u00f4 do cosc\u00ec dito \"discorso a-o castello re\u00e2\" (\"borgg\u00e5rdstalet\") ch'o fu lezuo a l'arivo da marcia arm\u00e2 contadi\u00f1a (\"bondet\u00e5get\") inta resciden\u00e7a re\u00e2. Inte questo discorso, o Re o denon\u00e7iava aspiamente a politica de difeisa do governo do Karl Staaff, ch'o fu constreito a-e dimiscioin.\nO Sven Hedin o pensava che-a Ruscia a constitoisse una grave mena\u00e7\u00e7a pe l'ocidente, e pe questo asc\u00ec o suport\u00f2 e amir\u00f2 l'Adolf Hitler (che piatro o ricangiava affettosamente) primma e durante o Ter\u00e7o Reich. Tuttavia o Hedin o no fu mai un veo nazista, e o fu an\u00e7i sostan\u00e7iamente ingannao da-i na\u00e7ionalsocialisti. Into so libbro \"Tyskland och v\u00e4rldsfreden\" (a Germania e a paxe mondi\u00e2) o Hedin o lan\u00e7\u00f2 una ci\u00e6a invettiva contra o governo todesco:\n\"Into m\u00e6 sangue ogni sezz\u00eaxima go\u00e7\u00e7a a l'\u00e9 d'origine ebraiche. Mi ammo questa sezz\u00eaxima go\u00e7\u00e7a e no v\u0153uggio assolutamente renon\u00e7i\u00e2ghe.\" \nIn Germania o libbro o fu band\u00eeo.\nAtri progetti.\n[[Categor\u00eea:Biograf\u00ece]]"}
{"id": "10440", "revid": "7530", "url": "https://lij.wikipedia.org/wiki?curid=10440", "title": "Cat\u00e6n-a I de Ruscia", "text": "Cat\u00e6\u00f1a II (ruscio \"Ekaterina Alekseevna\") dita \"a Grande\" , imperatrixe de Ruscia (Stettin 1729 - Carskoe Selo 1796).\nV\u00ectta.\nNasciua Sofia-Federica-Amalia, figgia do prin\u00e7ipe todesco de Anhalt-Zerbst, into 1745 a l'and\u00f2 sposa a-o granducca P\u00ea F\u00ebdorovi\u010d, erede a-o trono ruscio. Intelligente, colta e senscibile, l'ea inevittabile che co-o maio incolto avegnisse una rottua; e quande o P\u00ea III, alienaose a Guardia e i circoli de corte pe-e so preferen\u00e7e pruscia\u00f1e, o v\u00e8gne deposto e doppo pochi giorni ama\u00e7\u00e7ao, a Cat\u00e6\u00f1a, o 20 zugno 1762, a sal\u00ec a-o trono. \nA rivel\u00f2 a so educa\u00e7ion illuministica inte un dispotismo paternalistico, largo de interventi e de ini\u00e7iative inte tutti i campi, a commen\u00e7\u00e2 da-a speciale instru\u00e7ion (\"nakaz\") co-a qu\u00e6 a proponeiva a-a commiscion convoc\u00e2 into 1767 o progetto de 'n n\u0153uvo codexe inspiao a-o Montesquieu e a-o Beccaria. \nSoffoc\u00e2 a grande rivolta do cosacco E. Puga\u010d\u00ebv (1774-1775), a Cat\u00e6\u00f1a a s'interess\u00f2 a-i problemi de l'instru\u00e7ion, a restaor\u00f2 e finan\u00e7e e a riform\u00f2 o governo loc\u00e2 co l'institu\u00e7ion di governoei, mentre a-o centro a l'attoava o prin\u00e7ipio do poei ministei\u00e2 unitaio. Questo scignificava asc\u00ec un inreddenimento e 'n ritorno a poxi\u00e7ioin ciu aotocratiche e rea\u00e7ionaie, com'\u00e9 testimoniao da-a question di servi da gleba che, nonostante i longhi loei prelimin\u00e6 de riforma, de f\u00e6to aomenton de numero: e da-o 1783 fu sci\u00f1a proibio a-i contadin de pass\u00e2 da 'n proprietaio a l'atro. Inreddenimento ch'o l'ea destinao a inaspr\u00eese doppo i avegnimenti fran\u00e7eixi do 1789. \nInto prosegu\u00ee a politica estera do P\u00ea o Grande, a Cat\u00e6\u00f1a a se propose de risolve dueivemente o problema turco e quello polacco. Da-a Turchia, doppo a gu\u00e6ra do 1768-1774, a l'\u00f3t\u00e8gne, inta paxe de K\u00fcci\u00fck-Qainarge (1774), o confin a-o sciumme Bug, o diritto de prote\u00e7ion in sce-i crestien ortodosci di Balchen, l'indipenden\u00e7a da Crimea (che into 1783 insemme a-o Kuban a fu anessa a-a Ruscia). Quanto a-o problema polacco, atraverso di interventi inti af\u00e6 interni de quello paise e o conligamento co-a Pruscia e co l'Aostria, a Cat\u00e6\u00f1a a poette zonze a-e sucescive sparti\u00e7ioin do 1772, do 1793 e do 1795, \u00f3tegnindo tutte e regioin orient\u00e6 da Polonia. \nDe spiito vivaxe e averto, a Cat\u00e6\u00f1a a svolse una \u00e7erta attivit\u00e6 lettiaia: \u0153uvie drammatiche, articoli, schi\u00e7\u00e7i satirichi, drammi e ri\u00e7erche storiche, tratt\u00e6 polemichi e memoie, tutti scingolarmente rapresentativi da societ\u00e6 russa e \u0153\u00fcropea do tempo. \nA fu ciutosto dissolua a so vitta priv\u00e2, inta qu\u00e6 ebban parte vari famoxi favoii."}
{"id": "10441", "revid": "12052", "url": "https://lij.wikipedia.org/wiki?curid=10441", "title": "Tycho Brahe", "text": "Tycho Brahe, in daneize \"Tyge Brahe\", (Castello de Knutstorp, 14 dexembre 1546 \u2013 Praga, 24 ottobre 1601) o l'\u00e9 st\u00e6to un astronnomo daneize.\nBiografia.\nTycho Brahe o nasce' into 1546 a Knutstorp, paizetto da Scania che alloa o fava parte d'o Regno de Danimarca.\nO po\u00e6, Otte Brahe, o l'ea un nobbile cortexan e comandante milit\u00e2 do regno. A mo\u00e6 asc\u00ec, Be\u00e6 Bille, a l'apartegniva a-a nobilt\u00e6. Tutte doe e famigge ean ricchiscime e fra e ciu importante da Danimarca. Tuttavia da so educa\u00e7ion se piggi\u00f2 cua o barba, o vi\u00e7earmiraggio J\u00f8rgen Brahe, ch'o mo\u00ec a pr\u0153uvo a 'na pormonite contr\u00e6ta pe sarv\u00e2 o re, cheito inte un can\u00e2 de Copenaghen.\nDoppo avei concluso i studdi universcitai d'astronomia a Copenaghen, a Wittenberg e a Baxilea, o Tycho o fe\u00e7\u00e7e construe o pala\u00e7\u00e7io-\u00f3servatoio de Uraniborg in sce l'isoa de Hven, che ghe fu don\u00e2 da-o Re Federigo II de Danimarca e Norvegia saldando cosc\u00ec o debito contr\u00e6to co-o barba, e ch'o div\u00e8gne un di primmi \"istituti de ri\u00e7erca\" oe\u00fcropei. A scopo de pubrica\u00e7ion, o Brahe o possedeiva 'na pressa da stampa e 'na cartea. O so ascistente ciu famoso o fu o Keplero.\nO Brahe o l'acap\u00ec che o progresso inta scien\u00e7a astronomica o poeiva \u00ease \u00f3tegn\u00fao, no co l'\u00f3caxon\u00e2 \u00f3serva\u00e7ion fortuita, ma solo con un'osserva\u00e7ion scistematica e rigorosa, n\u0153utte doppo n\u0153utte, e tramite l'uso di strumenti che foisan i ciu accur\u00e6 poscibile. O fu in grao de megio\u00e2 e ampli\u00e2 i strumenti existenti e de cre\u00e2ne di n\u0153uvi. E so mezua\u00e7ioin a \u0153uggio nuo da parallasse planetaia ean accur\u00e6 a-o men\u00fao d'\u00e6rco. Queste mezua\u00e7ioin, doppo a morte do Brahe, div\u00e8gnan possesso de Keplero.\nQuand'o l'ea ancon studente, o Brahe o perse parte do naso inte un duello. Questo avegne into 1566 quande ancon ventenne o l'ea a pr\u0153uvo a studi\u00e2 a l'Universcit\u00e6 de Rostock, in Germania. Mentre o parte\u00e7ipava a 'na dan\u00e7a a casa de 'n profess\u00f4, o l'ebbe 'na discuscion con un \u00e7erto Manderup Parsbjerg, un membro da nobilt\u00e6 daneize, in sce chi avesse mao talento matematico. Doppo 'na primma lite, i doi decidettan de resciorve a costion con un duello, questo verso e 19 do 29 dexembre 1566, a-o scuo, e ghe cost\u00f2 o setto nas\u00e2. Pe-o resto da so vitta o dove' port\u00e2 'na placca d'argento. (In veit\u00e6, quande a tomba do Brahe a fu averta into 1901 e i so resti fun esamin\u00e6 da di meghi esperti, a cavit\u00e6 nas\u00e2 do teschio a l'ea bord\u00e2 de verde, segno d'espoxi\u00e7ion a-o rammo e no a l'argento).\nCassiopea.\nInto novembre 1572, o Brahe o l'osserv\u00f2 una stella ben luminosa ch'a l'ea improvvisamente apparsa inta costella\u00e7ion de Cassiopea. Percose se ritegniva fin da l'antighit\u00e6 che o mondo de stelle fisse o foise eterno e immutabile, di osservato\u00ee sost\u00e8gnan che o fenommeno o l'ea dov\u00fao a quarcosa inte l'atmosfea terestre. O Brahe comunque, o l'osserv\u00f2 che a parallasse a no cangiava de n\u0153utte in n\u0153utte, suggerindo che l'oggetto o foise ben distante. O Brahe o l'argoment\u00f2 che un oggetto vexin avi\u00e6 dov\u00fao cangi\u00e2 a so poxi\u00e7ion relativamente a-o sfondo. O pubbric\u00f2 un libri\u00e7in, \"De Stella Nova\" (1573), coniando o terme nova pe 'na \"n\u0153uva\" stella (anc\u0153u semmo che quella stella a l'ea una supernova). Questa scoverta a fu decixiva inta so scelta de l'astronomia comme profescion.\nL'osserva\u00e7ion de comete do 1577 e do 1585 desse conferma a-o Brahe de so ipotexi circa a confuta\u00e7ion de l'immutabilit\u00e6 de sfee \u00e7eleste segondo a teoria de l'Aristotele universalmente a\u00e7\u00e7ett\u00e2 scin a alloa. E comete no poeivan appartegn\u00ee a-a sfea sublun\u00e2 e, mesciando inte regioin eteree, confermavan che i pianeti no foisan infisci inte sfee solide.\nGeocentrismo.\nO Keplero o \u00e7erc\u00f2, sen\u00e7a ariesc\u00eeghe, de persuadde o Brahe a adot\u00e2 o modello eliocentrico do scistema sol\u00e2. O Brahe o credeiva inte 'n modello geocentrico, ch'o piggi\u00f2 da p\u0153u o nomme de scistema ticonico (segondo o qu\u00e6 o S\u00f4 o gj\u00e6 in gio a-a T\u00e6ra inmobile, e tutti i atri pianeti gjeivan in gio a-o S\u00f4), pe-i m\u00e6ximi motivi pe-i qu\u00e6 o sost\u00e8gne che-a supernova do 1572 a no l'ea vexin a-a T\u00e6ra. O sostegne che se-a T\u00e6ra a foise st\u00e6ta in moto, alloa e stelle vexi\u00f1e avieivan dov\u00fao cangi\u00e2 poxi\u00e7ion relativamente a-e stelle ciu lonta\u00f1e. In ta realt\u00e6 questo effetto de parallasse o l'existe; no poeiva \u00ease osservao a \u0153uggio nuo ni co-i telescoppi di duxento anni a segu\u00ee, perch\u00e9 asc\u00ec e stelle ciu vexi\u00f1e son ben ciu lonta\u00f1e de quante i astronomi de l'epoca pensessan poscibile.\nInto modello ticonico a T\u00e6ra a l'ea immobile, a-o centro de 'n universo rinserao inta sfea de stelle fisse. A T\u00e6ra a l'ea o centro de orbite da Lu\u00f1a e do S\u00f4 asc\u00ec che, a so votta, o l'ea o centro di orbite di atri 5 pianeti (Mercuio, Vennie, Marte, Giove, Sat\u00fbrno). Epicicli, eccentrichi e equanti son ancon necessai e presuppo\u00f1an o superamento da realt\u00e6 de sfee crestalli\u00f1e.\nO scistema ticonico o presentava di vantaggi: \nFu a grande aotorit\u00e6 do Brahe che da 'n l\u00e6to a ritard\u00f2 l'afferma\u00e7ion do scistema copernican e da l'atro a favo\u00ec l'abbandon do scistema tolemaico. A nega\u00e7ion de realt\u00e6 de sfee crestalli\u00f1e a l'ebbe un val\u00f4 rivolu\u00e7ionaio, esattamente quanto a teoria \"eliocentrica\" (\"eliostatica\" sai\u00e6 ciu esatto) de Copernico.\nUraniborg, Stjerneborg e Ben\u00e1tky.\nO re Federigo II de Danimarca e Norvegia, imprescionao da-i osserva\u00e7ioin do Brahe do 1572, o finan\u00e7i\u00f2 a constru\u00e7ion de doi osservatoi a Hven: Uraniborg e Stjerneborg, con di magnifichi strumenti de proppia progetta\u00e7ion. Di oserva\u00e7ioin in sce-a cometa do 1577 ghe permissan de destrue l'ipotexi de sfee \u00e7eleste solide.\nA caosa de disaccordi co-o n\u0153uvo re Crestian IV de Danimarca, o Brahe o se n'and\u00f2 a Praga into 1598 dove o Ridorfo II d'Asburgo, imperat\u00f4 do Sacro Roman Impeo, ghe consent\u00ec de costru\u00ee un n\u0153uvo osservatoio (inte 'n castello a Ben\u00e1tky, a 50\u00a0km da Praga) into qu\u00e6 o Brahe o lao\u00f2 scin a-a so morte.\nO Brahe o fu un strazordenaio osservat\u00f4 de l'era pre-telescopio: e so osserva\u00e7ioin de poxi\u00e7ioin stellare e planetaie razonsan un'acuate\u00e7\u00e7a sen\u00e7a pao pe-i so tempi. \nO Brahe o no l'ea copernican, ma o propose un scistema de compromisso into qu\u00e6 a T\u00e6ra a l'\u00e9 immobile a-o centro mentre i pianeti gian in gio a-o S\u00f4, ch'o se-i rebella a so votta in gio a-a T\u00e6ra. E so accur\u00e6 osserva\u00e7ioin de Marte permissan a-o Keplero, into 1609 e into 1619, de determin\u00e2 e lezze fondament\u00e6 do moto planetaio, che fornin a so votta un gran supporto a-a teoria eliocentrica do scistema sol\u00e2 do Copernico. \nConscio che 'na stella osserv\u00e2 vexin a l'orizzonte a l'app\u00e2 a un'\u00e2tituddine maggi\u00f4 de quella re\u00e2 a caosa da rifra\u00e7ion atmosfeica, o compil\u00f2 de tabelle pe corezze questa fonte de err\u00f4.\nO Brahe o fu meistro e amigo do construtt\u00f4 de globi Blaeu, ch'o l'orn\u00f2 un so globo co-o ritr\u00e6to do scien\u00e7iao.\nO Brahe o mo\u00ec o 24 ottobre 1601, molti giorni doppo che ghe scciupp\u00f2 a vescia durante un banchetto. Se disse che abbandon\u00e2 o banchetto primma da concruxon sai\u00e6 st\u00e6to l'apexe de cattive mainee, quindi o prefe\u00ec rest\u00e2.\nDe recente investiga\u00e7ioin fan suppo\u00f1e che o Brahe o no mo\u00ec direttamente pe questa caosa, ma o pori\u00e6 esise avelenao involontaiamente, somministrandose de meixi\u00f1e contegninte mercuio (o Brahe o segu\u00ec di studi de alchimia inta so vitta, comunque p\u00e2 ch'o no n'agge lasciao traccia \u00f2 i agge destruti)."}
{"id": "10442", "revid": "12052", "url": "https://lij.wikipedia.org/wiki?curid=10442", "title": "Archimedde", "text": "Archimede (gr. \u1fbf\u0391\u03c1\u03c7\u03b9\u03bc\u03ae\u03b4\u03b7\u03c2, lat. \"Archimedes\") matem\u00e0tico e f\u00ecxico siracus\u00e0n (Siracusa 287 - 212 a. C.). \nVitta.\nO l'\u00e9 st\u00e6to un di ci\u00f9 gren matematichi de l'antighit\u00e6. Probabilmente allevo de l'Euclide, o comp\u00ec foscia un vi\u00e6gio in Egitto, studiando a Lusciandria; o torn\u00f2 da p\u0153u a Siracusa, dov'o scrisse a ciu gran parte de so \u0153uvie. Ch\u00ec o mo\u00ec, ama\u00e7\u00e7ao, se dixe, da 'n sordatto roman into sacco da \u00e7itt\u00e6 (212 a. C.), alli\u00e2 de Cartagine; e a-a difeisa de Siracusa se dixe che l'Archimede o cooperesse con di geni\u00e6 ritrov\u00e6 scientifichi e macchine de gu\u00e6ra (\"spegi ustoi\", etc.). A lezendia a v\u0153u che o sordatto o gh'inzonzesse ciu votte de segu\u00eelo da-o console; che l'Archimede, asciorto inte 'n calcolo, o no o stesse a sent\u00ee e che o sordatto alloa, irao, o-o trafizzesse. \nI \u0153uvie de l'Archimede, a quanto p\u00e2, no fun mai arecugeite inte 'n corpo unico; arcu\u00f1e de queste scenton fin da-i tempi antighi; atre fun tradute in latin into Medioevo; into Renascimento, ri\u00e7erc\u00e6 attivamente, fun pubric\u00e6 segge in verscioin (Federico Commandino, 1558) segge into testo grego (Baxilea 1544) e diligentemente studi\u00e6 da quelli che fun i incomen\u00e7ato\u00ee e costrutto\u00ee do calcolo infinitexim\u00e2, ch'o p\u00e2 quindi, inte 'n \u00e7erto senso, comme a logica continua\u00e7ion di studdi de l'Archimede (pe quante i metodi infinitexim\u00e6 d\u0153uvi\u00e6 da l'Archimede, contegnui into \"Mettodo\", foisan a liatri sconosciui). \nI \u0153uvie matematiche.\nE prin\u00e7ip\u00e6 \u0153uvie matematiche de l'Archimede che n'en pervegnue son: \nFondamenti de statica e de idrostatica.\nPartindo da premesse \u00e7erte, con procedimento deduttivo a-a mainea de Euclide, Archimede o pose, in forma aotonoma ci\u00e6a e rigorosa, i fondamenti da statica e de l'idrostatica (prin\u00e7ipio da leva, a propoxito do qu\u00e6 se sole attribu\u00ee a l'Archimede a frase \"d\u00e6me un ponto d'apoggio e sollevi\u00f3 o mondo\"; spinta idrostatica, v. oltre). a l'Archimede l'\u00e9 dovua a no\u00e7ion de peiso specifico e, p\u00e2, l'idea\u00e7ion de l'areometro. O l'invent\u00f2 o paranco, a via sen\u00e7a fin e a \"coclea\" (\u00f2 via d'Archimede). "}
{"id": "10449", "revid": "12052", "url": "https://lij.wikipedia.org/wiki?curid=10449", "title": "Euclide", "text": "\u0152\u00fcclidde , matematico grego, aot\u00f4 de numeroxi tratt\u00e6, o l'oper\u00f2 verso o 300 a. C. inta colonia de Lusciandria d'Egitto, alloa de recente fonda\u00e7ion. \nV\u00ectta.\n\u0152\u00fcclidde o l'\u00e9 particolarmente noto pe un'\u0153uvia, i \"Elementi\", contegninte quelli ch'ean a l'eppoca i fondamenti da matematica (soltanto de l'aritmetica e da geometria, d\u00e6to che i Greghi ignoravan l'algebra), present\u00e6 in struttua asciomatica. \nL'\u00e9 importante not\u00e2 che, bench\u00e9 gran parte di contegnui di \"Elementi\" de \u0152\u00fcclidde no seggian origin\u00e6, quest'\u0153uvia a fu tra e ciu influenti pe o sviluppo do pensceo e da cultua occident\u00e2. Una distin\u00e7ion netta dev'\u00ease f\u00e6ta tra o contesto e l'importan\u00e7a contemporania de l'\u0153uvia matematica de \u0152\u00fcclidde da un lao, e a so influen\u00e7a e scignificao in rapporto a-i succescivi sviluppi do pensceo occident\u00e2 da l'\u00e2tro. Ne son pervegnue \u00e2tre quattro \u0153uvie de \u0152\u00fcclidde in sce-e tecniche pe risolve di problemi geometrichi e in sce l'applica\u00e7ion da geometria a l'astronomia e a-a prospettiva. Tra i \u0153uvie an\u00e6te perdue e quelle attribuie, se alumian di tratt\u00e6 de geometria supei\u00f4, in sce-e se\u00e7ioin coniche, in sce-i metodi de raxonamento logico e scientifico, in sce l'ottica di spegi e in sce-a muxica. \nDa vitta de \u0152\u00fcclidde e do so contesto ignoremmo praticamente tutto. Segondo i antighi commentato\u00ee \u0152\u00fcclidde o fu attivo in Lusciandria, tra o 320 e o 270 a. C., probabilmente ciammaoghe in coinciden\u00e7a da fonda\u00e7ion da grande Biblioteca, poco doppo o 300 a. C. \nO progetto ch'o sotende i \"Elementi\" o l'aresta ipoetico. De seguo o no fu scrito comme un manu\u00e2 de propede\u00fctica matematica, percose l'\u0153uvia a no se adegua a l'espoxi\u00e7ion element\u00e2, e a l'\u00e9 troppo diffi\u00e7ile e astr\u00e6ta pe rivozise a di studenti a-e primme armi, a caosa do so impianto logico. I compendi de matematica bas\u00e6 in quarche mezua in sce-o metodo deduttivo remontan a l'epoca de Ippocrate de Scio (circa 430 a. C.), ma tutto lascia suppo\u00f1e che i \"Elementi\" foisan i primmi a assegn\u00e2 a-a matematica una struttua cosc\u00ec rigorosamente asciomatica. V\u00e2 a d\u00ee che \u0152\u00fcclidde, in base a-e defini\u00e7ioin di enti che costituiscian i fondamenti da matematica insemme a-i \"asciomi\", \u00f2 prin\u00e7ippi evidentemente e indiscutibilmente v\u00e9i che determinan e propriet\u00e6 essen\u00e7i\u00e6 de questi enti, o l'arriv\u00f2 a dedue in mainea sostan\u00e7ialmente rigorosa tutta l'aritmetica e a geometria element\u00e6. Per\u00e7\u00f2 da-a veit\u00e6 evidente e necessaia di primmi prin\u00e7ippi e da-o rig\u00f4 da succesciva dedu\u00e7ion, l'\u00e9 garantia a veit\u00e6 \u00e7erta de tutta a matematica. Di \u00e7inque asciomi (cosc\u00ec comme de numerose defini\u00e7ioin) proposti da \u0152\u00fcclidde, un (o quinto, ch'o tratta de l'interse\u00e7ion tra un segmento e doe linie parallele e ch'o porta comme conseguen\u00e7a a l'uni\u00e7it\u00e6 da parallela pe un punto a una retta d\u00e6ta) o fu consciderao problematico fin da l'antighit\u00e6. O studdio de questo ascioma e de so alternative (da parte, tra i \u00e2tri, de Gauss into sec. 19\u00b0) o gener\u00f3 de differente geometrie. \nI filosofi di secc. 5\u00b0 e 4\u00b0 aveivan a longo dibatt\u00fao qu\u00e6 defini\u00e7ioin e asciomi foisan in grao de costitu\u00ee i punti de parten\u00e7a da-i qu\u00e6 dedue con assolua \u00e7erte\u00e7\u00e7a l'intrega costru\u00e7ion do corpo de conoscen\u00e7e aritmetiche e geometriche, e l'\u00e9 probabile che o compendio asciomatico de \u0152\u00fcclidde o foise concepio pe risolve definitivamente a question. Sciben che i matematichi greghi a l\u00ea posteio\u00ee foisan generalmente ass\u00e6 rigoroxi, no sopravvive arcun tentativo de ampliamento di asciomi \u0153\u00fcclidei ch'o l'inguagge i \"Elementi\". \nNo l'\u00e9 ci\u00e6o se \u0152\u00fcclidde o conoscesse e idee de l'Aristotele in sce-a natua di prin\u00e7ippi in sce-i qu\u00e6 dovi\u00e6 fond\u00e1se a dedu\u00e7ion logica e scientiffica. L'\u00e9 fa\u00e7ile interpret\u00e2 l'\u0153uvia de \u0152\u00fcclidde comme un processo de asciomatizza\u00e7ion da matematica inspiao a-a tratta\u00e7ion aristotelica in sce-o mettodo deduttivo e in sce-i prin\u00e7ip\u00ee primmi da scien\u00e7a; ma Aristotele, de converso, p\u0153u avei discusso e implica\u00e7ioin filosofiche de l'\u0153uvia di matematichi da meit\u00e6 do sec. 4\u00b0 i qu\u00e6 fun, a so votta, e fonte e i predecesso\u00ee de E\u00fcclide. \nL'influen\u00e7a di \"Elementi\" in sce di \u00e2tri matematichi a no fu immedi\u00e2 (ni Apollonio ni Archimede i conscideran fondament\u00e6), e soltanto verso o sec. 2\u00b0 \u00f2 1\u00b0 a. C. comen\u00e7on a \u00ease conscider\u00e6 comme un di fondamenti da matematica. Tuttavia, into gio de quarche secolo, i elementi pre-e\u00fcclidei cesson de \u00ease comment\u00e6 da-i matematichi succescivi e andon persci. \nI \"Elementi\" razonsan l'\u0152\u00fcropa mediev\u00e2 e rinasciment\u00e2 attraverso tr\u00e6 vie: tradu\u00e7ioin lati\u00f1e clasciche, frammentaie e no streitamente aderente a-o testo origin\u00e2 di \"Elementi\"; tradu\u00e7ioin in latin (risalenti a-i secc. 11\u00b0 e 12\u00b0) de numerose verscioin arabe, arcu\u00f1e de qu\u00e6 sotto forma de commentai e verscioin redute; edi\u00e7ioin \u00f2 tradu\u00e7ioin, primma in latin e solo succescivamente in vorg\u00e2, de verscioin greghe (bizanti\u00f1e) pubbric\u00e6 a-a fin di secc. 15\u00b0 e 16\u00b0. \nL'\u00e9 de indiscutibile rilevo l'impatto di \"Elementi\" in sce-a cortua occident\u00e2. \nScin a-o sec. 17\u00b0 l'\u0153uvia a costitu\u00ec de f\u00e6to a base do pensceo matematico e l'essen\u00e7a m\u00e6xima da matematica, e a no l'ebbe riv\u00e6 scin a-a fin do sec. 19\u00b0; da-o Medioevo fin qu\u00e6xi a-o sec. 19\u00b0, a fu ritegnua un modello de raxonamento e, in te'na \u00e7erta mezua, do metodo m\u00e6ximo co-o qu\u00e6 a vegniva mostr\u00e2. Ma, a-o de l\u00e0 do rollo paradigmatico di \"Elementi\" comme fondamento da matematica, l'influen\u00e7a esercit\u00e2 in sce-o pensceo occident\u00e2 da l'idea do metodo asciomatico e do so \"status\" de veit\u00e6 suprema a fu grandiscima. No l'\u00e9 un caxo che solo a Bibbia a supere pe numero de edi\u00e7ioin i \"Elementi\" de \u0152\u00fcclidde: o so scignificao inta stoia do pensceo occident\u00e2 o l'\u00e9 ben ciu de quello de un semplixe trattao de aritmetica e geometria e o costituisce ciutosto o paradigma do raxonamento rigoroso e da conoscen\u00e7a scientifica."}
{"id": "10450", "revid": "12052", "url": "https://lij.wikipedia.org/wiki?curid=10450", "title": "Michael Faraday", "text": "Michael Faraday, chimico e fixico ingreize (Newington, Surrey, 1791 - Hampton Court, 1867). \nVitta.\nDe umile origine (o l'ea figgio de un fabbro), o Faraday o travagi\u00f2 pe di anni comme apprendista presso un rilegat\u00f4 de libbri; o so agu\u00e7\u00e7o interesse pe-a scien\u00e7a o ghe permisse, into 1813, d'\u00f3tegn\u00ed o posto d'ascistente de H. Davy presso a \"Royal Institution\". A-o seguito d'o Davy, o desgugette diverse ri\u00e7erche de chimica pua che o viddan conquist\u00e1se un rollo de sempre mao aotonomia da-o so meistro. \nInto 1820 o scrov\u00ec doi composti (C2Cl4, C2Cl6) derivanti da-a sostitu\u00e7ion e da l'addi\u00e7ion, con cloro, de atomi de idrogeno de l'etilene; into 1823 o l'\u00f3fr\u00ec o primmo esempio de liquefa\u00e7ion de un gaz (cloro). \nInto 1821 o Faraday o l'intr\u00f2 inta ri\u00e7erca fixica, co-a so geni\u00e2 rivixita\u00e7ion e interpreta\u00e7ion de l'esperien\u00e7a de H. C. Oersted. Pe-o Faraday, o magnetismo o no va red\u00fato a semplixe effetto de corente elettriche (comme l'ea sostegn\u00fao, in Fran\u00e7a, da A.-M. Amp\u00e8re): i fenommeni elettromagnetichi van invece visti comme o resurtao de 'n'intera\u00e7ion, int'o spa\u00e7io, de diverse for\u00e7e provegninti segge da-e corente segge da-a mateia magnetizz\u00e2. L'osserva\u00e7ion do carattere circol\u00e2 de quest'intera\u00e7ion, permissa da l'idea\u00e7ion de un geni\u00e2 dispoxitivo speriment\u00e2, a convinse Faraday da necescit\u00e6 de abbandon\u00e2, inte quest'ambito, e for\u00e7e \u00e0 distan\u00e7a proprie da fixica newtonia\u00f1a. I rilevanti resurt\u00e6 de questa primma fase de l'attivit\u00e6 de ri\u00e7erca consentin a o Faraday de \u00f3tegn\u00ee, int'o m\u00e6ximo anno, o posto de sovrintendente do laoeio da \"Royal Institution\"; into 1824 o div\u00e8gne membro da \"Royal Society\". \nInto 1831, a pr\u0153uvo a 'na longa serie d'indagine speriment\u00e6, o Faraday o zonse a-a scoverta do fenommeno de l'indu\u00e7ion elettromagnetica, verificando ch\u00ec asc\u00ec a fecondit\u00e6 do concetto de for\u00e7a distribuia into spa\u00e7io, scintetizzao into criteio de Faraday de linnie de for\u00e7a, inta guidda a-a scoverta e a-a scistema\u00e7ion teorica do fenommeno. De ri\u00e7erche parallele in sce-e diverse forme de elettri\u00e7it\u00e6 presente in natua aveivan intanto cond\u00fato o Faraday a un'analixi aprofondia di fenommeni elettrochimichi; ch\u00ec, torna, o so contrib\u00fao o fu determinante: o scrov\u00ec che a quantit\u00e6 de sostan\u00e7a depoxit\u00e2 da 'na corente elettrica a l'\u00e9 propor\u00e7ion\u00e2 a-a duata e a l'intenscit\u00e6 de t\u00e2 corente; ancon, che e quantit\u00e6 de sostan\u00e7a separ\u00e6 a-i elettrodi son propor\u00e7ion\u00e6 a-i peixi equivalenti de sostan\u00e7e m\u00e6xime. Inte l'interpreta\u00e7ion de questi fenommeni, comme quelli de l'indu\u00e7ion elettrostatica (1847), un modello partixell\u00e2 da trasmiscion de l'a\u00e7ion fixica o va insemme, inte l'indagine do Faraday, a quello de linnie de for\u00e7a; va dito, per\u00f2, che o Faraday o l'intende asc\u00ec a trasmiscion partixell\u00e2 comme \"agente in sce una linia\". \nL'\u00e9 do 1841 a celebre obie\u00e7ion do Robert Hare a questa sciorta de dogge\u00e7\u00e7a interpretativa da fixica faradia\u00f1a: tra una partixella e l'atra, sciben ch'a de distan\u00e7e ben pici\u00f1e, o Faraday o finiva, pe l'Hare, co l'introdue torna quell'a\u00e7ion a distan\u00e7a da l\u00ea cosc\u00ec fortemente avers\u00e2. A succesciva attivit\u00e6, segge speriment\u00e2 che teorica, d'o Faraday a l'\u00e9 caratterizz\u00e2 da-a necescit\u00e6 de risponde a quest'obie\u00e7ion. Inta \"Speculation touching electric conduction and the natue of matter\" (1844) e inti \"Thoughts on ray-vibrations\" (1846), a replica do Faraday a piggi\u00f2 a forma d'un'origin\u00e2 vixon inmaterialistega di fenommeni, inta qu\u00e6 vegniva radicaliz\u00e2 l'opoxi\u00e7ion a-a vixon atomistica (daltonia\u00f1a) tradi\u00e7ion\u00e2 in fav\u00f4 de 'na repiggio de motivi interpretativi paralleli, proppi de 'n \u00e7erto Sette\u00e7ento scientifico ingreize (Joseph Priestley, John Michell, James Hutton). A-o contrasto pin-v\u0153uo de l'atomismo, ch'o conduxeiva pi\u00e1tro a di risurt\u00e6 paradoss\u00e6 inte l'interpreta\u00e7ion di fenommeni de condu\u00e7ion e d'isoamento elettrico, o Faraday o contrapo\u00f1e l'idea de una mateia-for\u00e7a diffusa con continuit\u00e6 into spa\u00e7io. Ne consegui\u00e2 un urtei\u00f4 rafor\u00e7amento do criteio de linie de for\u00e7a, ch'o vegni\u00e2 o prin\u00e7ippio-ghia de succescive ri\u00e7erche in sce-i fenommeni magnetichi: sfr\u00fbtando e poten\u00e7ialit\u00e6 \u0153\u00fcristeghe do criteio, o Faraday o zonse cosc\u00ec a-a scoverta do diamagnetismo e de l'effetto do campo magnetico in sce-a luxe polariz\u00e2 (effetto Faraday). \nA ri\u00e7erca d'o Faraday a rapresenta, into panorama da fixica de l'Oeutto\u00e7ento, un interessante \"caxo\" inta storiografia da scien\u00e7a. L'averscion pe-a matematica (inteisa comme oscuratrixe de 'n contatto diretto co-a realt\u00e6), l'aderen\u00e7a a-o fenommeno inte so caratteristiche inmedi\u00e6, l'idea da conserva\u00e7ion da \"for\u00e7a\" (sciorta de prin\u00e7ippio anti\u00e7ipat\u00f4 do prin\u00e7ipio de conserva\u00e7ion de l'energia) costituiscian \u00e2trettanti elementi, solo aparentemente ingenui, de l'epistemologia faradia\u00f1a in sce-a qu\u00e6 s'innesti\u00e2 de rilevante svotte da fixica succesciva, primma de tutte quella che, partindo da l'aferma\u00e7ion do carattere fixico do spa\u00e7io, a condui\u00e2 a-o concetto de campo e a-a scintexi de l'elettromagnetismo realizz\u00e2 da J.C. Maxwell.\nBan\u00e7a de Faraday.\nSuscettometro magnetico, \u00e0 ban\u00e7a de torscion. O campion do materi\u00e2 in esamme o l'\u00e9 portao da-o zovo de 'na ban\u00e7a de torscion e o l'\u00e9 immerso inte un campo magnetico no uniforme: l'a\u00e7ion esplic\u00e2 da-o campo in sce-o campion l'\u00e9 equilibr\u00e2 da l'a\u00e7ion che into f\u00ee a s'adescia, pe rea\u00e7ion elastica, a-o rot\u00e2 do zovo; da-a mezua da devia\u00e7ion angol\u00e2 de quest'urtimo, a l'equilibrio, se remonta, pe confronto con di campioin de materi\u00e6 di qu\u00e6 segge nota a suscettivit\u00e6, a-a suscettivit\u00e6 do campion in esamme. Munindo d'adatti dispoxitivi a ban\u00e7a, questa a p\u0153u \u00ease doeuvi\u00e2 asc\u00ec pe mezu\u00e2 a suscettivit\u00e6 de sostan\u00e7e liquide \u00f2 aeriforme.\nCostante de Faraday.\nScinonnimo de \"faraday\".\nCriteio de Faraday.\nMetodo, dov\u00fao a-o o Faraday, de rapresenta\u00e7ion de un campo vettoi\u00e2; o consciste into tra\u00e7\u00e7\u00e2 de linie de for\u00e7a do campo in moddo che o so numero pe unit\u00e6 de superfi\u00e7ie ortogon\u00e2 a esse a segge propor\u00e7ion\u00e2, zona pe zona, a l'intenscit\u00e6 do campo.\nDisco de Faraday.\nDispoxitivo elettromeccanico constituio da 'n disco metallico libero de rot\u00e2, in gio a un asse fisso, inte un campo magnetico, norm\u00e2 a-o cian do disco; posto in rota\u00e7ion o disco, un voltmetro inseio tra o centro e a peifeia do disco o segnalla una for\u00e7a elettromotrixe, gener\u00e2 pe indu\u00e7ion into disco. O disco do Faraday o p\u0153u conscider\u00e2se o tipo ciu semplixe de generat\u00f4 de f.e.m. continua e o l'ha ri\u00e7ev\u00fao, con oportu\u00f1e modifica\u00e7ioin, un'aprica\u00e7ion pratica inta cosc\u00ec d\u00edta dinamo unipol\u00e2 . Un dispoxitivo anallogo a-o disco do Faraday o l'ea st\u00e6to realizao precedentemente da Peter Barlow, o qu\u00e6 per\u00f2 o-o faxeiva fon\u00e7ion\u00e2 comme mot\u00f4 e no comme generat\u00f4.\nEffetto Faraday.\nFenommeno magneto-ottico, dito asc\u00ec poei rotatoio magnetico, conscistente inte una rota\u00e7ion do cian de polarizza\u00e7ion de un'onda elettromagnetica, in particol\u00e2 luminosa, polarizz\u00e2 rettiliniamente e propagantese inte un plasma immerso inte un campo magnetico. Se a dire\u00e7ion de propaga\u00e7ion de l'onda a coincidde con quella de linie de for\u00e7a do campo, o cian de polarizza\u00e7ion o r\u0153ua de 'n angolo propor\u00e7ion\u00e2 a l'intenscit\u00e6 do campo e a-a longhe\u00e7\u00e7a do percorso do raggio in esso, segondo una costante de propor\u00e7ionalit\u00e6 (costante de Verdet) dipendente da-a longhe\u00e7\u00e7a d'onda, nonch\u00e8 da-a natua e da-e condi\u00e7ioin fixiche (prescion, tempiatua, ecc.) do mezo. O fenommeno o s'interpreta comme segue: un'onda elettromagnetica polarizz\u00e2 rettiliniamente a p\u0153u conscider\u00e2se comme a soviappoxi\u00e7ion de doe onde polarizz\u00e6 circolarmente in versci opposti ; queste doe onde se propagan into plasma magnetizzao con veloxit\u00e6 diverse, scich\u00e9 ad\u0153uvian di tempi differenti pe percor\u00ee a distan\u00e7a ch'a separa a sorgente da l'osservat\u00f4: ne segue che, se o vett\u00f4 campo elettrico \"ER\" de l'onda ciu veloxe o descrive \"n\" rota\u00e7ioin, quello de l'onda ciu lenta \"EL\" o ne descrive \"n+\u03b5\" (dove \"\u03b5\" a rappresenta una \u00e7erta fra\u00e7ion de gio); a soviappoxi\u00e7ion de doe onde quande razonzan l'osservat\u00f4 a dai\u00e2 alloa un'onda polarizz\u00e2 rettiliniamente, o cian de polarizza\u00e7ion da qu\u00e6 o l'\u00e9 roao de un angolo \"\u03b1F = \u03b5/2\" rispetto a-a so orienta\u00e7ion ini\u00e7i\u00e2. \n\u25ad L'effetto Faraday o vegne utilizzao in te l'astrofixica pe mezu\u00e2 segge a denscit\u00e6 de 'n plasma (se l'\u00e9 noto o campo magnetico da-o qu\u00e6 o l'\u00e9 permiao) segge l'intenscit\u00e6 do campo magnetico (s'a l'\u00e9 nota a denscit\u00e6 do plasma). De f\u00e6to, a teoria quantitativa do fenommeno a fornisce a formula:\nGaggia de Faraday.\nA l'e una gaggia costituia, pres., da una re' metallica conlig\u00e2 a t\u00e6ra (\u00f2 a un corpo a poten\u00e7i\u00e2 costante), e a l'interno da qu\u00e6 di eventu\u00e6 careghe \u00f2 corpi condutto\u00ee elettrizz\u00e6 no risentan i a\u00e7ioin elettriche produte da di atre careghe \u00f2 condutto\u00ee esterni. A gaggia a l'\u00e9 d\u0153uvi\u00e2 quande ocore iso\u00e2 l'ambiente into qu\u00e6 se sperimenta da di campi elettrichi esterni. L'a\u00e7ion de schermo a se deve a-o f\u00e6to che una distribu\u00e7ion de c\u00e0rreghe elettriche esterne a l\u00ea a fa assumme a-a superfi\u00e7ie metallica, e a-a region de spa\u00e7io raciusa, un poten\u00e7i\u00e2 elettrico costante, cosc\u00ec che l'intenscit\u00e6 do campo elettrico prod\u00fato da-e careghe esterne a risurta nulla inte l'interno da gaggia.\nPo\u00e7\u00e7o de Faraday (\u00f2 \"de Beccaria-Faraday\").\nCondutt\u00f4 cavo \"c\" (fig. 2) into qu\u00e6 interno s'introduxe un corpo elettrizzao a-o scopo de mezu\u00e1ne a carega elettrica \"q\". O corpo elettrizzao, pres. una sferetta \"b\", tegn\u00fao con un manego isoante \"a\", o l'\u00e8 introduto attraverso un piccolo pertuxo into po\u00e7\u00e7o ch'o l'\u00e9 montao in sce un elettroscopio \"d\": a mezua\u00e7ion da carega se effettua pe indu\u00e7ion elettrostatica, sen\u00e7a che \"b\" o vegne a contatto co-a parete do po\u00e7\u00e7o, disperdendo a proppia carega; de f\u00e6to, una votta introduto \"b\", o po\u00e7\u00e7o o s'elettrizza, manifestando in sce-a parete interna e in sce quella esterna doe careghe indute de segno oposto, de val\u00f4 identico a quella da mezu\u00e2 (indu\u00e7ion completa). A resurtante divergen\u00e7a de f\u0153ugge de l'elettroscopio, determin\u00e2 da una carega p\u00e6gia a quella de \"b\" distribuia in sce-a parete esterna do po\u00e7\u00e7o, a l'\u00e9 indipendente da-o mezo ch'o l'impe e da-a poxi\u00e7ion de \"b\": l'indica\u00e7ion de l'elettroscopio dipende cosc\u00ec solo da-o val\u00f4 de \"q\" e a ne permette a mezua\u00e7ion; o po\u00e7\u00e7o de Faraday o l'\u00e9 in grao de aprex\u00e2 de careghe de 10-15 C. O dispoxitivo, da primma concepio pe di esperien\u00e7e de elettrostatica, o g'ha un'importante aprica\u00e7ion inti colletto\u00ee de carega, cilindretti condutto\u00ee d\u0153uvi\u00e6 pe arec\u0153ugge a quantit\u00e6 de elettricit\u00e6 convoggi\u00e2 da di fasci elettronichi e ionichi.\nSpa\u00e7io osc\u00fao de Faraday.\nRegion no luminescente ch'a se forma inte l'interno de un tubbo a scarega . \nTa\u00e7\u00e7a de Faraday.\nStrumento d\u0153uviao inti esperimenti spa\u00e7i\u00e6 pe di osserva\u00e7ioin de plasma .\nColegam\u00e9nti esterni.\n\u200e"}
{"id": "10451", "revid": "12052", "url": "https://lij.wikipedia.org/wiki?curid=10451", "title": "Niels Bohr", "text": "Niels Henrik David Bohr (Copenaghen, 7 ottobre 1885 - 18 novembre 1962) o l'\u00e8 st\u00e6to un fixico, matematico, filosofo da scien\u00e7a, teorico da fixica e accademico daneize. O dette di contributi essen\u00e7i\u00e6 inta comprenscion da struttua atomica e inta meccanica quantistega. \nBiografia.\nO Bohr o nascette a Copenaghen into 1885. So po\u00e6, Christian Bohr, o l'ea profess\u00f4 a-a facort\u00e6 de Fixiologia a l'Universcit\u00e6 de Copenaghen e scrovit\u00f4 de un comportamento de l'emoglobi\u00f1a dito effetto Bohr, mentre so mo\u00e6, Ellen Adle Bohr, a vegniva da 'na ricca famiggia ebrea sefardia, ass\u00e6 importante into mondo bancaio daneize e in parlamento. So fr\u00e6, Harald Bohr, o l'ea un matematico e zugao de balon da na\u00e7ion\u00e2 daneize, convocao a-e Olimpiade. O Niels asc\u00ec o l'ea un zugao de balon dilettante, e o zug\u00f2 pe 'n periodo insemme a-o fr\u00e6 int\u0153-u\u00f1a de squaddre de Copenaghen e vegnindo convocao, p\u00f9 sen\u00e7a chin\u00e2 in campo, pe-a Na\u00e7ion\u00e2. Bohr o se laori\u00f2 a l'Universcit\u00e6 de Copenaghen into 1911. O se transfe\u00ec da p\u0153u a l'Universcit\u00e6 de Manchester, in Inghilt\u00e6ra, dovv'o studi\u00f2 co l'Ernest Rutherford.\nO Rutherford o l'aiva proposto un modello d'atomo into qu\u00e6 qu\u00e6xi tutta a massa de l'atomo a l'\u00e8 concentr\u00e2 inte 'na por\u00e7ion ben picci\u00f1a, o cosc\u00ec d\u00edto nucleo (caregao poxitivamente) mentre i elettroin ghe r\u0153uan in gio. In base a-e teorie do Rutherford, o Bohr o pubbric\u00f2 o so modello da struttua atomica, introduxendo a teoria di elettroin che viagian in sce di orbite ben definie, che corispondan a-i diversci staddi d'energia in gio a-o nucclio de l'attomo. O Bohr, inoltre, o l'introdusse l'idea che 'n elettron o posse cazze da 'n'orbita d'\u00e2ta energia a u\u00f1a co-in energia ciu bassa, emettendo un foton d'energia definia. Questa teoria a fu a base da teoria di quanti.\nO Niels Bohr o v\u00e8gne profess\u00f4 a l'Universcit\u00e6 de Copenaghen e dirett\u00f4 \"de l'instituto re\u00e7entemente construio da fixica teorica\". Into 1922 o Bohr o ri\u00e7evette o Premmio Nobel pe-a fixica \"pe-i so servixi inte l'indagine in sce-a struttua di atomi e da radia\u00e7ion ch'ema\u00f1a da quelli\". L'instituto do Bohr o fu o ponto de rifeimento pe-i fixichi teorichi inti anni vinti e trenta.\nBohr o svilupp\u00f2 inoltre o prin\u00e7ipio de complementait\u00e6, segondo o qu\u00e6 inta descri\u00e7ion da natua di procesci microfixichi gh'intra in z\u0153ugo di aspetti complement\u00e6 ma mutualmente escluxivi, comme l'aspetto ondulatoio e corpuscol\u00e2 da luxe. L'imposcibilit\u00e6 da parte do sperimentat\u00f4 de tegn\u00ee conto scimurtaniamente, inte l'atto da mezua, de propiet\u00e6 quantisteghe complement\u00e6, a l'\u00e8 a l'origine do carattere aliatoio e probabilistego de lezze da meccanica quantistega. O prin\u00e7ipio de complementait\u00e6 o fu fin da subbito a cornixe concetto\u00e2 da meccanica quantistega, a-o qu\u00e6 interno vegniva inglobao o prin\u00e7ipio de indetermina\u00e7ion de Heisenberg comme caxo particol\u00e2 do gener\u00e2 carattere complement\u00e2 di procesci da fixica atomica. O prin\u00e7ipio de complementait\u00e6 e o prin\u00e7ipio de indetermina\u00e7ion saieivan st\u00e6ti i pilastri portanti da grande interpreta\u00e7ion fixica \"\u00f3fi\u00e7i\u00e2\" da meccanica quantistega, l'interpreta\u00e7ion de Copenaghen.\nL'interpreta\u00e7ion de Copenaghen a fu attacc\u00e2 da l'Albert Einstein, o qu\u00e6 o no credeiva inta natua intrinsecamente probabilistica di procesci fixichi, in sce scala atomica asc\u00ec. O pensava a-a natua comme un scistema perfettamente ordinao de lezze natur\u00e6 semplixe e deterministiche. Pe questo l'Einstein e o Bohr ebban de vivaxe discuscioin in sce-i fondamenti fixichi e filosofichi do mondo natur\u00e2.\nO ciu famoso allevo do Bohr, Werne Karl Heisenberg, o fu inoltre pe doi anni a-a testa do programma nucle\u00e2 tedesco, o progetto do regime nazista finalizzao a-a costru\u00e7ion da bomba atomica. Sciben che-o rollo effettivamente avuo da-o Heisenberg into programma nucle\u00e2 tedesco o l'\u00e8 ancon oggetto de discuscion, a so conlaoa\u00e7ion co-i nazisti a misse fin a l'amixi\u00e7ia co-o Bohr.\nNiels Bohr e so mogg\u00ea Margrethe ebban sei figgi\u0153u. Doi moin piccin. Un, Aage Niels Bohr (1922-2009), o l'\u00e8 st\u00e6to Premmio Nobel pe-a fixica into 1975.\nInto settembre 1943, durante l'ocupa\u00e7ion nazista da Danimarca, Niels Bohr pe evit\u00e2 l'arresto da parte da poli\u00e7ia tedesca o scapp\u00f2 in Sve\u00e7ia e da l\u00ec a Londra. Into novembre do m\u00e6ximo anno, invece, o Bohr e o figgio Aage se trasfen inti Stati Unii, primma a Niorche e da p\u0153u a Los Alamos, dove, otr'a-a so competen\u00e7a in mateia, o dette de importante informa\u00e7ioin a-i atri scien\u00e7i\u00e6 do progetto in sce-o stato d'avan\u00e7amento di progetti nucle\u00e6 todeschi. \nDoppo a gu\u00e6ra o torn\u00f2 a Copenaghen e o sost\u00e8gne l'uso pa\u00e7iffico de l'energia nucle\u00e2. Into 1957, sciu ini\u00e7iativa so e do politico svedeize Torsten Gustafsson, nascette o NORDia, l'Instituto Nordico pe-a Fixica Teorica, con sede a Copenaghen. O mo\u00ec inta capit\u00e2 daneize into 1962."}
{"id": "10455", "revid": "12052", "url": "https://lij.wikipedia.org/wiki?curid=10455", "title": "Lusciandro Magno", "text": "Lusciandro III re de Macedonia d\u00eeto Magno (gr. \u1f08\u03bb\u03ad\u03be\u03b1\u03bd\u03b4\u03c1\u03bf\u03c2 \u1f40 \u039c\u03ad\u03b3\u03b1\u03c2; lat. \"Alexander Magnus\"), Pella 356 - Babilonia 323 a.C.), figgio de Feipo II de Macedonia, o fondat\u00f4 da poten\u00e7a macedone, e de Olimpiade, figgia de Neottolemo re d'Epiro. \nU\u00f1a de maggio\u00ee figue da stoia, o domin\u00f2 a Grecia, chi\u00f1a da civilt\u00e6 occident\u00e2, e o fu abile stratega e conquistat\u00f4. Denominao \"Magno\" in conseguen\u00e7a di so trionfi, Lusciandro o fu l'incarna\u00e7ion de l'eroe temeraio, morto a-o curmine da so gloia poco ciu che trentenne e intrao subbito inta lezendia. L'immenso impeo da l\u00ea edificao, partindo da-a Macedonia e da-a Grecia, o zonse a abbra\u00e7\u00e7\u00e2 l'Egitto in Africa e in Axia scin a-o sciumme Indo: in t\u00e2 moddo se creon di n\u0153uvi ligammi tra i popoli soggetti e se intenscificon i contatti tra curtue e civilt\u00e6 diverse, estendendo enormemente l'influen\u00e7a da civilt\u00e6 grega.\nVitta.\nDa-o 343 o l'ebbe a meistro Aristotele; a soli sezz'anni, mentre o po\u00e6 o se recava a assedi\u00e2 Bizan\u00e7io, o l'ebbe a reggen\u00e7a in Macedonia; o se distinse da p\u0153u inta battaggia de Cheronea (338). quande o Feipo II o fu assascinao (336), o l'asceize a-o trono tra difficort\u00e6 d'ogni genere, a l'interno e a l'esterno. Ma Lusciandro o seppe arec\u0153ugge subito o fav\u00f4 de Antipatro e Parmenion, i doi moei gener\u00e6, e de tutti i zoeni macedoni. Inta Grecia o fe\u00e7\u00e7e cess\u00e2 e velleit\u00e6 de ribellion di Teben e di Atenieixi e a Corinto o se fe\u00e7\u00e7e conferm\u00e2 da-a liga ellenica comandante da spedi\u00e7ion za progett\u00e2 da Feipo contro a Perscia. Vottose quindi contro i nemighi interni, o se desbara\u00e7\u00e7\u00f2, faxendoli tutti ama\u00e7\u00e7\u00e2, de Attalo e de quelli che poeivan rivendic\u00e2 di diritti a-o trono. O se voze' alloa contro i popoli vexin: o sottomisse i Triballi e o sconfisse o prin\u00e7ipe illiigo Clito; o destrusse Tebe in rivotta pe a fasa noti\u00e7ia che o Lusciandro o foise morto. \nDeliviaose cosc\u00ec da-i nemighi interni e esterni, o Lusciandro, in attua\u00e7ion a-o progetto paterno, o mosse gu\u00e6ra a-a Perscia. Inta primmaveia do 334 o pass\u00f2 l'Ellesponto con un esercito de circa 40.000 ommi tra i qu\u00e6 5000 cavaggei; scarsci ean i alli\u00e6 greghi mentre unicamente grega a l'ea a flotta de 160 nave. O sbarco o l'avv\u00e8gne fa\u00e7ilmente e o Lusciandro o mosse l'esercito longo a costa; un scontro in sce-o sciumme Granico o fu nettamente favoeive a-i Macedoni. L'Axia Men\u00f4 a caze' alloa qu\u00e6xi sen\u00e7a resciste, l'oppoxi\u00e7ion de Mileto e de Alicarnasso a receize di longhi asseddi ma a-a fin queste cia\u00e7\u00e7eforte persia\u00f1e cedettan, lasciando Lusciandro patron de tutta a Caia.\nPoeuscia o re pass\u00f2 inta Li\u00e7ia e inta Panflia e, a traverso a Pixidia, o razonse Gordio inta Frixa; con de n\u0153uve for\u00e7e port\u00e6ghe da Parmenion, a traverso a Paflagonia e a Cappadocia, o chin\u00f2 in \u00c7ili\u00e7ia e o zonse, sen\u00e7a incontr\u00e2 rescisten\u00e7a, a Tarso dove o se ammaot\u00ec gravemente e o fu pe mo\u00ee. Inti presci, a-e porte sciriache, o Daio o l'aveiva fra tanto preparao a rescisten\u00e7a: lasciao pass\u00e2 Lusciandro e arrivaoghe a l'improvista de de r\u00ea da-e pendixe do monte Aman, o \u00e7erc\u00f2 de serr\u00e2lo inte una morsa tra i monti e o m\u00e2. A battaggia de Isso che ne segu\u00ec (nov. 333) a fu un'\u00e2tra gran vittoia de Lusciandro; aoa, sci ben ch'o poese impadron\u00eese de regioin interne de l'Axia, o prefe\u00ec assoggett\u00e2 e regioin costee pe lev\u00e2 a-o nemigo e so base nav\u00e6. O s'impadron\u00ec sen\u00e7a lotta de Aado, Bibblo, Scidon; longhi meixi ghe vosse invece pe espugn\u00e2 Tio e da p\u0153u de Gazza. Doppo fu fa\u00e7iliscima a conquista de l'Egitto che m\u00e2 sopportava a domina\u00e7ion perscia\u00f1a. Inte l'uverno 332-31 o Lusciandro o fond\u00f2 Lusciandria inta region do Delta, de li o se spinse scin a l'oaxi de Sciva a vener\u00e2 o dio Ammon.\nAssostaose a Menfi pe riorganizz\u00e2 l'Egitto, o torn\u00f2 in te l'Axia pe a conquista definitiva da Perscia: o l'avan\u00e7\u00f2 indisturbao scin a l'E\u00fcfratte e a-o Tigri, o se scontr\u00f2 co-e for\u00e7e de Daio o 1\u00b0 ott. 331 presso Gaogamela e e sconfisse definitivamente. Occup\u00e2 Babilonia e da p\u0153u Susa, o Lusciandro o pass\u00f2 inta Perscide vea e propria e, impadroniose de Perseppoli, o cattu\u00f2 i immensci tesoi da corte e o destrusse o famoso pala\u00e7\u00e7io di re de Perscia. Padron ormai de tutto o regno perscian, o Lusciandro o ne conserv\u00f2 a divixon in satrapie a-a qu\u00e6 testa o pose di \u00f3fi\u00e7i\u00e6 macedoni, oss\u00e6 di prin\u00e7ipi indigeni ascistii per\u00f2 da di gener\u00e6 macedoni; i tributi reston immut\u00e6, pe i indigeni, mentre e \u00e7itt\u00e6 greghe ne fun esent\u00e6. Un tentativo do gener\u00e2 Memnon de sollev\u00e2 a Grecia contra i Macedoni o fall\u00ec co-a morte de l\u00ea, comme p\u00f9 fall\u00ec a Megalopoli un'insurre\u00e7ion guid\u00e2 da-o re spartan Agidde III ch'o ghe perse a vitta (331). Inte l'aotunno do 330, o macontento di vegi Macedoni pe e forme sempre ciu orient\u00e6 do \u00e7eimoni\u00e2 preteiso da Lusciandro o sfox\u00f2 in te una conzua: ghe fun implic\u00e6, corpeivi \u00f2 no, Parmenion e so figgio Filotta, che fun ama\u00e7\u00e7\u00e6 pe orde do re.\nDe di \u00e2tri incidenti tra Lusciandro e i Macedoni fun vittime ciu tardi Clio e o storico Callistene ch'o l'ea a-o seguito da spedi\u00e7ion. Lusciandro o vosse da p\u0153u vendic\u00e2 Daio ch'o l'ea st\u00e6to ama\u00e7\u00e7ao da-o satrapo Besso: o l'insegu\u00ec Besso attraverso varie regioin, che man a man o sottometteiva, e razontolo, o-o fe\u00e7\u00e7e condann\u00e2 a morte da una corte perscia\u00f1a. Quindi o l'assoggett\u00f2 i Massageti e a Sogdia\u00f1a; inta primmaveia do 327 o allest\u00ec infin l'urtima spedi\u00e7ion, in India. O mosse con un esercito de circa 40.000 ommi e o vinse in battaggia o re Poro ch'o fu f\u00e6to prexon\u00ea in sce-e rive de l'Idaspe; o fond\u00f2 e colonie de Bu\u00e7efala e de Ni\u00e7ea. Da p\u0153uscia o se spinse oltre pe razonze o m\u00e2 orient\u00e2, ma l'oppoxi\u00e7ion de l'esercito ormai stanco a-o costrinse a un longo e disastroso vi\u00e6gio de ritorno ch'o se concluse a Susa inta primmaveia do 324. Ch\u00ec, pe favo\u00ee a fuxon tra vin\u00e7ito\u00ee e vinti e d\u00e2 a-o tempo m\u00e6ximo un esempio (comme precedentemente o l'aveiva sposao Rossane, figgia de un prin\u00e7ipe da Battria\u00f1a), o spos\u00f2 Statira, figgia de Daio, e Parisatide, figgia de Artaserse III; ch\u00ec asc\u00ec o razonsan de ambasciaje greghe aseguandolo ch'ean st\u00e6ti esaodii i so dexidei circa a so divinizza\u00e7ion e o reciammo di esuli inte \u00e7itt\u00e6 elleniche. Mentre o preparava una n\u0153uva spedi\u00e7ion verso l'Arabia, o Lusciandro o se ammaot\u00ec in Babilonia e doppo dozze giorni o mo\u00ec, o 13 zugno 323, a soli 33 anni e doppo 13 anni de regno. L'impreisa de Lusciandro a fu feconda, scin a-o de l\u00e0 do disegno m\u00e6ximo de l\u00ea, de risurt\u00e6 grandioxi inta stoia da civilt\u00e6 uma\u00f1a. Da-o sfacelo, fa\u00e7ilmente prevedibile, do so impeo v\u00e8gnan sciu de f\u00e6to quelli regni ellenisteghi che propagon a civilt\u00e6 grega tra e popola\u00e7ioin de l'Axia e contribuin a form\u00e2 quella unit\u00e6 curtu\u00e2 e\u00fcroaxiatica in sce-a qu\u00e6 doveiva da p\u0153u desg\u0153uggise e fr\u00fbtific\u00e2 o crestianeximo.\nLettiatua.\nA figua de Lusciandro a se prestava mirabilmente a di amplifica\u00e7ioin lezendiaie: queste, za presenti in te di \u0153uvie no go\u00e6i posteio\u00ee a-a morte de l\u00ea, confluin ben f\u00eeto primma inte una specie de roman\u00e7o epistol\u00e2 (molti frammenti in sce papio) e quindi in te 'na vitta roman\u00e7\u00e2 de l'eroe fasamente attribuia a Callistene e traduta in latin da Giulio Valeio (sec. III) e da p\u0153u da un Lion ar\u00e7ipr\u00e6ve (sec. X). Into Medioevo, oltre e verscioin lati\u00f1e do ps\u0153\u00fcdo-Callistene, di \u00e2tre fonti clasciche asc\u00ec son a-a base de l' \"Alexandreis\" do Guart\u00ea de Ch\u00e2tillon, mentre l'elemento detei\u00f4 da lezendia o l'\u00e8 prevalente inte varie can\u00e7oin in sce Lusciandro, arcu\u00f1e de qu\u00e6 costituiscian di incunaboli pre\u00e7ioxi de lengue roman\u00e7e (sec. 12\u00b0): l'\u00e8 particolarmente da ricord\u00e2 un poema in ciu de 20.000 dodecascillabi ch'o l'ebbe a aoto\u00ee Lambert le Tort, Alexandre de Bernay e di \u00e2tri. Inta lezendia mediev\u00e2, ricca de prodiggi, de faoe e de magie in gio a-a figua do Lusciandro tramutao in eroe cavaggesco, a lettiatua franco-proven\u00e7\u00e2 a l'\u00e8 in primma linia, ma asc\u00ec in Germania, in Spagna e \u00e2trove a l'incontra largo fav\u00f4 e nomioxi vorgarizzato\u00ee: i \"Nobili f\u00e6ti de Lusciandro Magno\" son un'ottima prosa italia\u00f1a do XIV sec., bas\u00e2 in sce-a verscion lati\u00f1a de l'ar\u00e7ipr\u00e6ve Lion. Inte l'Oriente asc\u00ec, mentre no p\u00e2 che se conservesse go\u00e6i memoia da vea impreisa de Lusciandro, se diffuse strazordenaiamente a lezendia, movendo asc\u00ec ch\u00ec da-o ps\u0153\u00fcdo-Callistene, a qu\u00e6 verscion sciriaca (6\u00b0 sec. d. C.?) a l'\u00e8 a-a base de succescive verscioin e ramifica\u00e7ioin. \nSe svilupp\u00f2 particolarmente in Oriente a parte da lezendia relativa a-a desceisa de Lusciandro into mondo di morti a-a ri\u00e7erca da vivagna da vitta, e quella da gran miagia da l\u00ea costruia pe resciste a l'invaxon de Gog e Magog (identific\u00e6 co-i Unni). Tr\u00e6ti da lezendia s'incontran asc\u00ec inta lettiatua araba e specce into Coran, dove una votta Lusciandro o l'\u00e8 stranamente confuso con Mos\u00e8: fonte arabe e no arabe confluiscian da p\u0153u into \"Libbro di Re\" de Fird\u016bsi (sec. X) e into \"Libbro de Lusciandro\" de di \u00e2tri inscigni poeti perscien, Niz\u0101m\u012b (sec. 12\u00b0) e Gi\u0101m\u012b (sec. 15\u00b0), \u0153uvie tutte in te qu\u00e6 se accentua o carattere mitico de Lusciandro; a lezendia a l'\u00e8 asc\u00ec nota a-i \u00c6rminni, a-i Copti, a-i Turchi, a-i Indien, a-i Maleixi e a-i Ebrei: o Talm\u016bd o l'\u00e8 de f\u00e6to ricco de spunti tr\u00e6ti da questa. O primmo che inte l'Occidente o se segge sottr\u00e6to decisamente a l'influsso da lezendia, rimontando a de fonte clasciche (Cur\u00e7io Rufo e Giustin), o l'\u00e8 foscia o Petrarca inta breve vitta de Lusciandro contegnua into \"De viris illustribus\".\nTiatro.\nFra i \u0153uvie tiatr\u00e6 inspi\u00e6 a-a figua de Lusciandro, a ciu celebre a l'\u00e8 a tragedia in 5 atti de Jean Racine, \"Alexandre le Grand\" (1665). Tanto successo ebbe asc\u00ec o dramma de P\u00ea Metastaxio, \"Lusciandro inte Indie\" (1727), che, muxicao ciu e ciu votte (se conta circa \u00e7inquanta partitue, de aoto\u00ee vari, da Leonardo da Vinci a N. Porpora, da Chr. W. Gluck a N. Piccinni a G. Paisiello a Domenico Cimarosa a L. Cherubini). O divegne un di ciu fortun\u00e6 melodrammi sette\u00e7enteschi.\nArte figuative.\nNumeroxiscime asc\u00ec, inti arte figuative, e \u0153uvie che s'ispian a-a figua e a-i f\u00e6ti de Lusciandro, segondo a tradi\u00e7ion antiga, Lusciandro o vosse che i so retr\u00e6tisti \u00f3fi\u00e7i\u00e6 foisan Lixippo pe a plastega, Apelle pe a pittua, Pirgotele pe a glittica, ma semmo che o raffiguon asc\u00ec Leocae, Ae\u00e7ion, Antifilo, Filosseno, Elena. I immagine ciu famose ean \"O Lusciandro co-a lan\u00e7a\" de Lixippo e \"O Lusciandro co-o furmine\" de Apelle. O l'ebbe o sguardo feo, a cioma remont\u00e2 in sce-a fronte, a testa leggermente ceg\u00e2 e sollev\u00e2 de lao, caratteri che ritrovemmo in te \u00e7erti ritr\u00e6ti comme l'erma Azara (Louvre), mentre \u00e2tri son ciu idealizz\u00e6, e into tardo ellenismo se cre\u00f2 un tipo de Lusciandro Helios. O l'app\u00e2 inte de scene de battaggia e de caccia in sce-o sarcofago de Sidon a Costantinopoli, in sce-o mosaico da Casa do Faono de Pompei (Nappoli, Museo naz.), in sce de mon\u00e6e ellenistiche e in sce di cammei."}
{"id": "10456", "revid": "124603", "url": "https://lij.wikipedia.org/wiki?curid=10456", "title": "Alessandro Magno", "text": ""}
{"id": "10457", "revid": "7530", "url": "https://lij.wikipedia.org/wiki?curid=10457", "title": "Carlomagno", "text": "Carlomagno (in latin: \"Carolus Magnus\"; in tedesco: \"Karl der Gro\u00dfe\"; in franceise: \"Charlemagne\"; n. 742 - m. Aquisgra\u00f1a 814) o l'\u00e9 st\u00e6to un sovr\u00e0n franco, re di Franchi e impeat\u00f4 di Rom\u00e9n. \nBiograf\u00eea.\nFiggio primmogenito de Pipin o Breve, re di Franchi, e de Bertrada; a-a morte do po\u00e6 (768) o l'ebbe l'Aostraxia e a Neustria a-o nord de l'Oise, e l'Aquitania in comun co-o fr\u00e6 min\u00f4 Carlomanno re da Neustria a sud de l'Oise, da Borgogna, ecc.; a-a morte de Carlomanno (771), o l'invase i so st\u00e6ti e int'o m\u00e6ximo anno o ripudi\u00f2 a mogg\u00ea, figgia de Dexideio re di Longobardi, de nomme foscia Dexidi\u00e2 (v. Ermengarda). Dexideio alloa o l'acugette inta so corte a viddoa e i partixen de Carlomanno. Carlomagno, sollecitao da-o pappa Adrian I, o l'impose a Dexideio de abbandon\u00e2 a-o pappa e t\u00e6re ch'o l'aveiva occupao inte l'esarcao e into ducato roman; avuo un ref\u00fao, o l'attravers\u00f2 (773) e Alpi co-o so esercito, pe i pasci do Cenixio e do S. Benardo, o super\u00f3 pe ag\u00edamento a ciusa da Val de Susa, o s'impossess\u00f2 de tutta l'Italia settentrion\u00e2 e, occup\u00e2 Pavia (774), o se intitol\u00f2 re di Franchi e di Longobardi. O torn\u00f2 (776) pe reprimme a conspia\u00e7ion di ducchi longobardi do Friuli, de Ciuxi, Spoleto e Benevento; da p\u0153u (780-781) pe f\u00e2 consacr\u00e2 da-o pontefixe, comme re d'Italia, o figgio Carlomanno ch'o fu ribattezzao co-o nomme de Pipin. \nContra i musulmen de Spagna o condusse in questi anni una serie de spedi\u00e7ioin: quella do 778, doppo o fallimento de l'assedio de Saragozza, o se concluse co-o massacro da retroguardia franca a-o passo de Roncisvalle. Megio successo ebban e spedi\u00e7ioin do 785, 797, 801, 811, che permissan a crea\u00e7ion da \"Marca hispanica\", fra i Pirenei e l'Ebro, con capit\u00e2 Bar\u00e7elo\u00f1a, primmo nucleo da riconquista crestia\u00f1a da Spagna. \nA est, in trent'anni de gu\u00e6re (772-804), o l'ariesc\u00ec a occup\u00e2 e terre di Sassoni, mena\u00e7\u00e7oxi pe e so incurscioin continue: violenta a fu particolarmente a gu\u00e6ra contro o cappo sassone Vitichindo (778-785). A lotta pe a scistema\u00e7ion do confin orient\u00e2 a l'ebbe di \u00e2tri sviluppi asc\u00ec: contro i Bavai e o so ducca Tascilon che, vinto into 787, o lasci\u00f2 o paise in poist\u00e6 de Carlomagno; e, da-a Bavea, contro i Avai, di qu\u00e6 co-ina serie de spedi\u00e7ioin (791-96) o destrusse l'impeo. \nAffermao cosc\u00ec o so dominio da l'Elba a l'Atlantego, a-o Tibisco, a-o Danubbio, a l'Ebro, a Romma, apparse l\u00ea alloa o veo e solo cappo da crestianit\u00e6. Questa so poxi\u00e7ion, corobo\u00e2 da-a so attivit\u00e6 into campo religioso, comme difens\u00f4 e propagat\u00f4 da fe', e into campo da curtua (ch'a conobbe una vea renascita, d\u00eeta appunto caroli\u00f1a), a l'ebbe a pi\u00f1a consacra\u00e7ion \u00f3fi\u00e7i\u00e2 into D\u00ean\u00e2 de l'anno 800, a Romma: Carlomagno o se gh'ea recao pe esamin\u00e2 e accuse contra pappa Lion III, che, cacciao inte l'arv\u00ee 799 da una conzua de nobili, da Carlomagno o l'ea za st\u00e6to remisso in sce-o trono. O pappa, doppo a messa in S. P\u00ea, o pose o diadema impei\u00e2 in sce-o cappo de Carlomagno, ch'o fu avoxao da-i presenti, eviddntemente za inform\u00e6, \"impiao\". Foscia, o f\u00e6to che in sce-o trono di imperato\u00ee d'Oriente ghe foise una donna, Irene, che into 798 a l'aveiva destituio o figgio Costantin VI, o l'agevol\u00f2 o gesto de Carlomagno. \nCiu che a restaora\u00e7ion de l'Impeo Roman d'Occidente, l'ea a crea\u00e7ion do n\u0153uvo Impeo crestian, qu\u00e6 o concepivan i ommi do Medioevo. L'elemento religioso o gh'ea predominante; de f\u00e6to ciu che un stato veo e proprio, l'Impeo o l'ea un ide\u00e2 politico-religioso, ch'o dava dignit\u00e6 e for\u00e7a de difens\u00f4 da crestianit\u00e6 a-o consacrao, streitamente unio per \u00e7o into so compito a-o papato. O carattere de l'Impeo, doppo un'offerta de maiezzo invi\u00e2 da Carlomagno a l'impiaixe Irene e cheita pe a destitu\u00e7ion de quest'urtima, v\u00e8gne da p\u0153u a determin\u00e2se (802) pe e rea\u00e7ioin de Ni\u00e7eforo, n\u0153uvo legittimo imperat\u00f4 co-o qu\u00e6 vegniva a cess\u00e2 a vacan\u00e7a imperi\u00e2, ch'a l'ea st\u00e6ta o pretesto pe l'ini\u00e7iativa de Lion III. \nSe v\u00e8gne a un conflito co l'Impeo bizantin, combattuo inte l'Adriatego (805-806) e terminao (812) con un accordio che mentre a Bizan\u00e7io o lasciava Vene\u00e7ia, l'Istria e a Dalma\u00e7ia, a Carlomagno o riconosceiva o titolo de imperat\u00f4 de l'Impeo roman-crestian d'Occidente. \nCarlomagno o l'atteize cosc\u00ec a riorden\u00e2 i so vari st\u00e6ti con di critei unitai, dividdendoli in te de circoscri\u00e7ioin d\u00eete contee e, se de confin, marche, mentre, a reprimme ogni abuso, o creava e vixite periodiche di \"missi dominici\". Re\u00fcnioin gener\u00e6 \u00f2 provinci\u00e6, d\u00eete \"placiti\", ogni anno provedeivan a-a legisla\u00e7ion, ch'a se concret\u00f2 prin\u00e7ipalmente inte un'ottante\u00f1a de \"capitol\u00e6\"; otr'a \u00e7o l'\u0153uvia legislativa de Carlomagno a comprende a reda\u00e7ion scrita, da l\u00ea orden\u00e2 dove no se ghe foise za primma provisto, de svari\u00e6 lezze popol\u00e6 (barbareghe) conserv\u00e6 in vig\u00f4 inte varie parte do so impeo. \nProde e \u0153uvioso, rescistente a-e fadighe e avido de cortua, dotao de eminente capa\u00e7it\u00e6 politiche e milit\u00e6 - cosc\u00ec a tradi\u00e7ion -, Carlomagno o l'apparse a-i stesci contemporanni comme o degno cappo da societ\u00e6 occident\u00e2, roman-germanica e crestia\u00f1a, onde l'appellativo de Magno e e lezendie che o fisson inta poexia e inte l'axografia. \nCarlomagno o se spos\u00f2 \u00e7inque votte: co-a franca Imiltrudde, da-a qu\u00e6 o l'ebbe Pipin o Zembo (m. 811); co-a longobarda Dexidi\u00e2 (Ermengarda) into 770; da p\u0153u co-a sveva Ildegarda (m. 783), da-a qu\u00e6 o l'ebbe Carlo, Pipin, Ludovico, Lotaio (m. 779), Adelaide, Rotruda, Berta, Gisella e un'\u00e2tra figgia; co-a franca aostraxica Fastradda, da-a qu\u00e6 o l'ebbe Teoderadda e Iltrudde; co-a sveva Liutgarda. Da-e concubi\u00f1e o l'ebbe: da Madelgarda, Rotilde; da Gerwinda, Adaldrudda; da Regi\u00f1a, Drogon e Ugo, da Adalinda, Teodorico."}
{"id": "10458", "revid": "10132", "url": "https://lij.wikipedia.org/wiki?curid=10458", "title": "Opera\u00e7i\u00f2n &quot;Y&quot;", "text": "Opera\u00e7i\u00f2n \"Y\" e \u00e2tre avent\u00fbe de Shurik (\u041e\u043f\u0435\u0440\u0430\u0446\u0438\u044f \u00ab\u042b\u00bb \u0438 \u0434\u0440\u0443\u0433\u0438\u0435 \u043f\u0440\u0438\u043a\u043b\u044e\u0447\u0435\u043d\u0438\u044f \u0428\u0443\u0440\u0438\u043a\u0430) o l'\u00e9 'n film c\u00f2mico sovietico do 1965, do regista Leonid Gaidai. O protagonista o l'\u00e9 l'att\u00f2 Lixandro Demyanenko; \u00e2tri atto\u00ec son Natalia Seleznyova, Yuri Nikulin, Georgy Vitsin e Yevgeny Morgunov.\nSt\u00f6ia.\nO film o conta tre st\u00f6ie diferenti. A tersa a l'\u00e9 a st\u00f6ia de 'n ommo ch'o travaggia inte 'n magaz\u00ecn, dovve t\u00fbtti i giorni o xatta quarcossa. Pe' no fa vedde ch'o l'\u00e9 st\u00e6to l\u00e9, o ciamma tre legere pe' xatt\u00e0 into m\u00e6ximo magaz\u00ecn e f\u00e0 vedde a-a Milisia che gh'\u00e9 st\u00e6to 'n xatt\u00f2u. E legere a ciamman \"Opera\u00e7i\u00f2n Y\", no savendo comme ciam\u00e2la. Ma quella s\u00e9ja o vegne a fa' a guardia \u00fcn zo\u00ebno ch'o se ciamma Shurik (\"Lixandro\"), ch'o scovre e legere; cosc\u00ec incomensa 'na bataggia co-i arn\u00e8ixi muxicali e de spadde.\nOsservaso\u00ecn.\nOpera\u00e7i\u00f2n \"Y\" o l'\u00e9 st\u00e6to \u00fcn di ci\u00fb importanti film c\u00f2mici do tempo de l'Uni\u00f2n Sovietica."}
{"id": "10459", "revid": "1042", "url": "https://lij.wikipedia.org/wiki?curid=10459", "title": "Federigo II do Sacro Impeo Roman", "text": "Federigo II imperat\u00f4 (into zeneize de l'eppoca Freirigo; Iexi 1194 - Castello Fiorentin, presso San Seveo, Puggia, 1250).\nFiggio de l'imperat\u00f4 Enrico VI de Hohenstaufen e de Constan\u00e7a d'Atavilla, o fu posto, doppo a morte do po\u00e6 e, doppo, da mo\u00e6, into 1198, segondo e dispoxi\u00e7ioin testamentaie de quest'urtima, sotto a tutella de pappa Inno\u00e7en\u00e7io III. Incoronao re de Se\u00e7ilia za verso a fin de mazzo do 1198, o se trov\u00f2 in boiia di f\u0153\u00fcdatai todeschi e normanni che se contendeivan l'influen\u00e7a polittica insci-o regno. Solo into 1206 l'Inno\u00e7en\u00e7io III o poe' f\u00e2se consegn\u00e2 o Federigo che, proclamao maggiorenne, o s'un\u00ec in matrimonnio into 1209 co-a Constan\u00e7a d'Aragon. Mentre daprimma l'ea inten\u00e7ion do pappa de imped\u00ee in ogni moddo l'union da coro\u00f1a imperi\u00e2 a quella re\u00e2 de Se\u00e7ilia insci-o cappo do Federigo, e preteize de l'Otton de Brunswick insci-o regno normanno, una votta deventao imperat\u00f4 co l'arembo do pappa, determinon a scominniga contro quest'urtimo, e l'invio a-i prin\u00e7ipi de Germania de procede a l'ele\u00e7ion de 'n n\u0153uvo sovran. Cosc\u00ec o Federigo, and\u00e6to in Germania, o poe' ese elezuo re into 1212 a Francoforte, ma solo doppo a battaggia de Bouvines (1214), inta qu\u00e6 l'Otton o fu batuo da-o Feipo Aogusto de Fran\u00e7a, so alliao, o l'ariesc\u00ec a divent\u00e2 l'incontrastao padron da coro\u00f1a germanica. \nRiordinao i af\u00e6 de Germania, o Federigo o promisse a-o n\u0153uvo pappa Onoio III de condue 'na crox\u00e2 contra i infedeli e, der\u00ea assegua\u00e7ion d'aministr\u00e2 a Se\u00e7ilia separaa da l'impeo, o \u00e7enzette o 22 nov. 1220 a co\u00f1a impei\u00e2 in S. P\u00ea. \nRentrao into regno de Se\u00e7ilia, o ghe comen\u00e7\u00f2 una profonda \u0153uvia de riordenamento: o ristabil\u00ec l'aotorit\u00e6 regia contro i f\u0153\u00fcdatai, o riorganizz\u00f2 i scistemi aministrativi e giudi\u00e7iai, instaorando un assolutismo che, ben servio da 'na n\u0153uva classe de fon\u00e7ionai fedeli e capaxi (tra l\u00f4 Goffre' da Viterbo e P\u00ea da Vigna) o determin\u00f2, nonostante l'exoxit\u00e6 de \u00e7erti monopoli, o ben\u00ease de popola\u00e7ioin govern\u00e6. \nInte quelli anni risurton va\u00f1e e receste mosseghe da-o pontefixe de condue a promissa crox\u00e2: con diverse scuse e pretesti, o Federigo o l'ariesc\u00ec sempre a eludde o dexideio de l'Onoio III. O part\u00ec finarmente (ag. 1227) doppo l'ele\u00e7ion do success\u00f4 Grig\u0153u IX, ch'o se mostrava deciso a scominig\u00e2lo, ma o rentr\u00f2 pochi giorni doppo a caosa de 'n'epidemia scciupp\u00e2 in sce-e nave. Corpio da-a scominiga, o ripart\u00ec into zugno 1228; mediante 'n acordio co-o surtan al-K\u0101mil o l'\u00f3t\u00e8gne Gerusalemme, da qu\u00e6 o \u00e7enzette a co\u00f1a de re o 18 mar\u00e7o 1229 pe-i driti vegnuighe da-a Zabella de Brienne, ch'o l'aiva spozao into 1225, doppo a morte da primma mogg\u00ea. \nIn Italia fratanto o pappa o l'aveiva arecugeito in exer\u00e7ito ch'o devastava o so regno; solo o so ritorno o l'ariesc\u00ec a ristabil\u00ee a paxe. Doppo avei urteiomente perfe\u00e7ionao l'ordenamento legislativo mediante a promurga\u00e7ion de Constitu\u00e7ioin melfita\u00f1e into 1231 (\"Constitutiones Regni Sicili\u00e6\"), o se v\u00f3ze' a-a defini\u00e7ion di rapporti co-i Comun lombardi, che durante a so permanen\u00e7a in Oriente aveivan f\u00e6to caosa comu\u00f1a co-o pappa. A dieta convoc\u00e2 a Ravenna into dex. 1231 a riaferm\u00f2 l'ata sovranit\u00e6 imperi\u00e2 in sce-i Comun ma sen\u00e7a risurtao pratico arcun. Succescivamente fu i af\u00e6 de Germania a rende necessaia a so presen\u00e7a: o figgio Enrico, rebellaose, o s'ea arecugeito in gio tutti i scontenti da politica do po\u00e6. Ristabilio a proppia aotorit\u00e6 e \u00f3tegn\u00fao l'apoggio di prin\u00e7ipi contro i Comun, inta battaggia de Corten\u0153uva (27 nov. 1237) o l'inflisse 'na grave sconfita a-a liga lombarda: o m\u00e6ximo caro\u00e7\u00e7o de Milan o caze' inte moen do Federigo. \nMa, mentre i Comun arecugeivan de n\u0153uve for\u00e7e, o maiezzo (1239) do figgio En\u00e7o con l'Adelaxa viddoa de l'Ubado Visconte, zuxe de Tore e de Gallua, o rincruiva l'ostilit\u00e6 do Grig\u0153u IX ch'o veddeiva a Gexa priv\u00e2 de l'eredit\u00e6 sarda promissa da l'Adelaxa. O Federigo, anco-ina votta scominigao into mar\u00e7o 1239, o l'ariesc\u00ec per\u00f2 a imped\u00ee che se radunesse a Romma o concilio indito co-o fin de depo\u00f1ilo, catturando gran parte di convoc\u00e6 (1241). \nMa morto o Grig\u0153u, o success\u00f4 Inno\u00e7en\u00e7io IV, r\u0153\u00fcnio into zugno 1245 un concilio a Lion, o scominig\u00f2 e depose o Federigo, e o band\u00ec contro de l\u00ea una crox\u00e2 de tutti i popoli crestien. O Federigo o tent\u00f2 de riag\u00ee; ma in Germania fu elezuo re o margravio de Turingia Enrico Raspe; in Italia, mentre Parma a cazzeiva in man a 'na fa\u00e7ion favoeive a-o papato, e for\u00e7e ost\u00ee se fe\u00e7\u00e7an sempre ciu mena\u00e7\u00e7ose. O Federigo o tent\u00f2 alloa de razonze 'n acordio co-o pontefixe, ma invan. Into 1248 o dovette sub\u00ee 'na dua sconfita sott'a-e miage de Parma e l'anno seguente o diletto figgio En\u00e7o, batt\u00fao inta battaggia de Foss\u00e2ta, o cheite inte moen di Bologneixi, che o t\u00e8gnan prexon\u00ea scin a-a morte (1272). Solo da-a Germania, dove o success\u00f4 de l'Enrico Raspe, o Ghigermo d'Olanda, o fu sconfito da-o figgio do Federigo, Corrado, l'imperat\u00f4 o l'ebbe de noti\u00e7ie confortante. Ma de l\u00ec a poco o Federigo o mo\u00ec a l'improvista, vittima de 'n attacco de desenteria. \nTra i so figgi ricordemmo l'Enrico avuo da-a Costan\u00e7a d'Aragon e o Corrado IV da-a Iolanda de Brienne, legittimi; o Manfreddi (legittimao doppo o 1235) da-a Gianca Lancia; l'En\u00e7o e o Federigo d'Antiochia, inlegittimi. \nA lettiatua italia\u00f1a.\nA figua do Federigo l'\u00e8 lig\u00e2 a-a stoia da lettiatua italia\u00f1a pe quella sc\u0153ua se\u00e7ilia\u00f1a ch'a fu a primma palestra, in sce di temi proven\u00e7\u00e6, da n\u0153uva poexia vorg\u00e2 italia\u00f1a, e ch'a se ciamm\u00f2 se\u00e7ilia\u00f1a aponto perch\u00e9, comme dixe o Dante into \"De vulgari eloquentia\", scioia a-e corte do Federigo e do Manfredi, re de Se\u00e7ilia; o fu poeta l\u00ea m\u00e6ximo (se gh'atriboisce 4 can\u00e7oin); o dette impurso a-a cortua, realizzando l'incontro fra tr\u00e6 \u00e7ivilt\u00e6, a lati\u00f1a, a grega e l'araba, promovendo de verscioin di \u0153uvie ignote a-i latin (a-a so corte lao\u00f2 o Mich\u00ea Scoto; into 1230-32 fu o Federico II a invi\u00e2 a l'universcit\u00e6 de Bologna e a di atre universcit\u00e6 di \u0153uvie de l'Averro\u00e8 tradute da l'arabo) e i studdi de filosofia natur\u00e2 (da l'astrologia, profess\u00e2 a-a so corte da-o Mich\u00ea Scoto e o Teodoo, a-a matematica: a l\u00ea o Lonardo Fibonacci o dedic\u00f2 o \"Liber quadratorum\"); o s'impegn\u00f2 l\u00ea m\u00e6ximo inte de dispute scientifiche e filosofiche (se ricorda i \"Quexiti se\u00e7ilien\" con l'Ibn Sab\u201b\u012bn) e o scrisse un trattao de farconaja (\"De arte venandi cum avibus\") ricco d'oserva\u00e7ioin dirette; famoso a-i so tempi o zoo che-o Federigo o l'arecugette con di anim\u00e6 esotichi. \nGrandiscima l'influen\u00e7a do so pensc\u00eao e do so mecenatismo in sce l'arte do tempo, da-i originaliscimi castelli, a-a statoaia, a-a sfragistega, a-e mon\u00e6e, a l'inlustra\u00e7ion di codexi. \nInto campo politico a so esperien\u00e7a a concludde in \u00e7erto senso l'imp\u00eao mediev\u00e2, a-a tradi\u00e7ion universalistega do qu\u00e6 l\u00ea o vincol\u00f2 in quarche moddo a so geni\u00e2 \u0153uvia d'organizzat\u00f4 do Regno, che pe tanti aspetti a g'ha di presentimenti a-a dreitua moderni."}
{"id": "10460", "revid": "12052", "url": "https://lij.wikipedia.org/wiki?curid=10460", "title": "P\u00ea I de Ruscia", "text": "P\u00ea I o Grande (ruscio \"P\u00ebtr Alekseevi\u010d Velikij\") impiao de Ruscia (Mosca 1672 - Peoburgo 1725).\nV\u00ectta.\nFiggio do zar Alescio Michajlovi\u010d e da so segonda mogg\u00ea Natalia Kirillovna Nary\u0161ki\u00f1a, o regn\u00f2 da-o 1682 insemme a-o fr\u00e6 Ivan, debole e mangragnao, sotto a rezen\u00e7a da zari\u00f1a Sofia. Missa da parte quest'urtima (1689), pe atri dex'anni o Peo o lasci\u00f2 a dire\u00e7ion da politica moscovita a-i boi\u00e6 da famiggia Nary\u0161kin. \nA so pascion pe-i eserci\u00e7\u00e7i milit\u00e6, e constru\u00e7ioin nav\u00e6 e a navega\u00e7ion, l'immensa s\u00e6 de imprende e a decisa volont\u00e6 de f\u00e2 progred\u00ee a Ruscia segondo o modello de l'Ocidente, o sponcion a varc\u00e2 (1697), co-o nomme de Peo Michajlov, i confin da patria pe 'n longo vi\u00e6gio de studdio e d'agiornamento. Da-i cant\u00ea d'Olanda o pass\u00f2 in Inghilt\u00e6ra, dov'o segu\u00ec un corso de constru\u00e7ion nav\u00e2; o se rec\u00f2 quindi in Pruscia, in Boemmia e a Vienna. \nO l'ea a pr\u0153uvo a and\u00e2 a Vene\u00e7ia quande 'na rivotta di \"strel\u2032cy\" o reciamm\u00f2 precipitosamente a Mosca, dove de \u00e7entan\u00e6a d'apiccaxoin (sett.-ott. 1698) segnon o prin\u00e7ippio do so duo regimme aotocratico. \nO sfor\u00e7o espanscivo, in sce-o Baltico e in sce-o M\u00e2 Neigro e verso i Balchen, e l'\u0153uvia riformatrixe do Peo constitoiscian i aspetti conzonti de 'n unico sfor\u00e7o, diretto a mette a Ruscia in condi\u00e7ion de reze a 'n confronto armao co-e possan\u00e7e de l'Ocidente, quelle ciu progredie asc\u00ec. Piggi\u00e2 Azov (1696), o possesso da qu\u00e6 o fu confermao co-a paxe de Costantinopoli (1700), o Peo, seguindo quella politica \"pendol\u00e2\" ch'a divegni\u00e2 una costante inta stoia russa, o se voze' a-o Baltico, e (1700-09) o l'ariesc\u00ec a batte a Sve\u00e7ia, ocupando a Livonia, l'Estonia e quindi e prin\u00e7ip\u00e6 \u00e7itt\u00e6 da Carelia. Doppo o se gi\u00f2 contro a Turchia e, attoando pe-a primma votta inta stoia ruscia un conligamento co-i crestien ortodosci di Balchen, o mostr\u00f2 de voeighe contende l'eredit\u00e6 bizanti\u00f1a. A gu\u00e6ra do Prut a fin\u00ec inte 'n desastro e co-a paxe omonima (1711) o Peo o perse Azov e o s'impegn\u00f2 a restitu\u00ee l'indipenden\u00e7a a-i Cosacchi. \nAliao co-a Danimarca, a Polonia, a Sassonia, a Pruscia e l'Hannover, o continu\u00f2 a gu\u00e6ra contro a Sve\u00e7ia, cegandola (1721) a-a paxe de Nystad, e \u00f3tegnindo o riconoscimento di possesci balteghi za conquist\u00e6. Contemporaniamente (1723), doppo una gu\u00e6ra contro a Perscia, o l'ocupava e rive ocident\u00e6 do M\u00e2 Caspio. \nQuesto complesso sfor\u00e7o, ch'o conduxeiva a Ruscia a arv\u00eese ampiamente in sce-o Baltico, e in parte in sce-o M\u00e2 Neigro, inandiando i conligamenti co-i Slavi e i ortodosci di Balchen, o rapresenta o prin\u00e7ippio da sucesciva tradi\u00e7ion\u00e2 politica ruscia. Questo p\u0153u \u00ease consciderao, e t\u00e2 o l'ea in parte a-i \u0153uggi do Peo, comme-o primmo banco de pr\u0153uva de radic\u00e6 riforme co-e qu\u00e6 l'imperat\u00f4 o vosse d\u00e2 a-o paise un aspeto moderno, ocident\u00e2, rompindo con de tradi\u00e7ioin e di abitudine vege de secoli. E so primme cue fun pe l'esercito, che-o Peo o port\u00f2, con regol\u00e2 reclutamento, a 126 rezimenti de varie arme, creando da p\u0153u 'na flotta ch'a-a so morte a contava, a parte i barchi mino\u00ee, 48 nave de linia. \nQuesto enorme sfor\u00e7o d'organizza\u00e7ion milit\u00e2 o fu acompagnao, pe de exigen\u00e7e de finan\u00e7iamento asc\u00ec, da 'na completa riforma aministrativa, centr\u00e2 e loc\u00e2, distribuindo i fon\u00e7ionai (valut\u00e6 pe-o so meito e no pe-a so nobilt\u00e6) insce 14 graddi. \nAbolio o patriarcato (1721), o fe\u00e7\u00e7e dipende a Gexa da-o Santo Scinodo, emana\u00e7ion diretta do sovran. \nO l'organizz\u00f2 di ofixi\u00f1e e fabbriche, specialmente d'arme e tescile, e sorvetutto de sc\u0153ue d'ogni genere, a-e qu\u00e6 o ciamm\u00f2 i zoeni de tutti i ceti, invi\u00e6 a instruise a l'estero pe \u00ease doppo assonti a servi\u00e7io do stato; o l'inandi\u00f2 a pubbrica\u00e7ion da primma gazzetta ruscia, \"Vedomosti\" (Mosca, da p\u0153u Peoburgo, 1703-27), da l\u00ea cur\u00e2 personalmente. \nRisurtao de questo spesso caotico susseguise de riforme, compie servindose de metodi aotocratichi e militareschi, a fu a forma\u00e7ion de 'na classe intelletto\u00e2 e dirizente pe-i bez\u0153ugni e i exigen\u00e7e de 'n stato mercantilista. \nInto complesso l'\u0153uvia do Peo a l'\u00e8 st\u00e6ta pe-a Ruscia un sfor\u00e7o gigantesco pe mettise a-o p\u00e2o de 'n Ocidente consciderao, inta sostan\u00e7a, comme 'n nemigo da-o qu\u00e6 difendise. \nO Peo o mo\u00ec sen\u00e7a avei indicao un sucess\u00f4; so figgio Alescio (avuo da-a primma mogg\u00ea Eudocia Lopuchina) o l'ea morto into 1718, foscia pe-e tortue subie durante un processo intentaoghe da-o po\u00e6, ch'o l'aveiva constreito a renon\u00e7i\u00e2 a-i so driti a-o trono: a caosa de l'educa\u00e7ion ri\u00e7evua e do so spiito tradi\u00e7ionalista, l'Alescio o l'aparse a-o po\u00e6 (ch'o l'aveiva inutilmente tentao de tr\u00e2lo da-a so parte) qu\u00e6xi l'incarna\u00e7ion do vegio mondo ruscio da l\u00ea combatt\u00fao."}
{"id": "10466", "revid": "7530", "url": "https://lij.wikipedia.org/wiki?curid=10466", "title": "Attila", "text": "\u00c0ttila (gotico \"po\u00e6 piccin\", dim. de \"atta\" \"po\u00e6\"; antigo \u00e2to tedesco \"Azzilo\", \"Ezzilo\", tedesco moderno \"Etzel\"). - Re di Unni (da-o 434 a-o 453; scin a-o 445 circa co-o fr\u00e6 Bleda da l\u00ea ama\u00e7\u00e7ao); o l'unific\u00f2 e varie trib\u00f9 unne, sottomettendo tutta a Sci\u00e7\u00e7ia e imponendo a so aotorit\u00e6 in sce-i Germoen orient\u00e6: in union co-o roman E\u00e7\u00e7io, o destrusse (436) i Borgondi do regno de Worms. In lotta, da-o 441, co-o Teodoxo II impiao d'Oriente, o concruze e so tremende devasta\u00e7ioin co-a vittoia in sce-o sciumme \"Utus\" (odierno Vit) e co l'impoxi\u00e7ion de 'na paxe umiliante (447), \u00f3tegnindo l'anno doppo de t\u00e6re in sce-a drita do Danubbio. Arogante verso l'imperat\u00f4 d'Occidente, Valentinian III, da-o qu\u00e6 o l'exigeiva o tributo e a man da s\u0153u Onoia, de fronte a-a tenaxa do n\u0153uvo imperat\u00f4 d'Oriente Mar\u00e7ian e a l'allean\u00e7a tra E\u00e7io e i Germoen ocident\u00e6, pe prevegn\u00ee i avversai, o l'invaze a Gallia (451). Indisturbao doppo l'in\u00e7erta battaggia in sce-i Campi Catalaonichi (tra Ch\u00e2lons-sur-Marne e i Argonne), o receg\u00f2 inta Panonnia. L'anno doppo o l'invaze l'Italia: destruto Aquileia, o l'ariv\u00f2 scin a-o Men\u00e7o, dov'o l'incontr\u00f2 l'ambasciaja ghi\u00e2 da pappa Lion I; pe-a mena\u00e7\u00e7a do Mar\u00e7ian a-e spalle, pe-a famme e e maotie che tormentavan e so truppe (ma a fe' popol\u00e2 a l'atribu\u00ec o sucesso do pontefixe a 'n intervento sovianatur\u00e2), l'Attila o l'aconsent\u00ec a-a paxe e o torn\u00f2 inta Pannonia, dove, poco doppo, o mo\u00ec in moddo improviso e misteioso."}
{"id": "10467", "revid": "7530", "url": "https://lij.wikipedia.org/wiki?curid=10467", "title": "Tamerlan", "text": "Tamerlan (perscian \"T\u012bm\u016br Lang\", propr. \"Timur o rango\"). - Sovran turco de l'Axia Centr\u00e2 (Kish, Samarcanda, 1336 - Otr\u0101r 1405). \nV\u00ectta.\nO comen\u00e7\u00f2 e so conquiste in Transoxia\u00f1a e inta Corasmia (1360 circa), e inte 'n trentennio o l'ocup\u00f2 a Perscia, l'Iraq, l'Anatolia, l'\u00c6rminnia e a Zorzia, parte da Sciria e de l'India. A Angoa, in battaggia camp\u00e2, o batt\u00e9 e cattu\u00f2 (1402) o surtan ottoman B\u0101yaz\u012bd I, arestando temporaniamente l'asceisa vittoiosa da poten\u00e7a ottoma\u00f1a. \nQueste conquiste, fra destru\u00e7ioin e strage immane, creon a figua, penetr\u00e2 da p\u0153u inte l'Occidente, do Tamerlan superbo e sanguinaio tiranno, qu\u00e6xi incarna\u00e7ion de sfren\u00e2 barbaie: in realt\u00e6 questo guer\u00ea implacabile o fu asc\u00ec protett\u00f4 de poeti e artisti. Sotto de l\u00ea a so capit\u00e2, Samarcanda, a l'ebbe una scioitua monument\u00e2, e scin a anc\u0153u un di so ciu conspicoi monumenti a l'\u00e8 a tomba do Tamerlan (\"g\u016br-i am\u012br\"). \nO so immenso impeo o no tard\u00f2 a fra\u00e7ion\u00e2se: i so diretti descendenti, i Timuridi, t\u00e8gnan pe circa un secolo a Transoxia\u00f1a e a Perscia orient\u00e2; un so nevo, B\u0101bur, o fond\u00f2 l'impeo \"mogh\u016bl\" in India."}
{"id": "10468", "revid": "7530", "url": "https://lij.wikipedia.org/wiki?curid=10468", "title": "Genghis Khan", "text": "G\u00e8nghiz kh\u0101n \u27e8\u01e7\u00ec\u1e45g\u210e\u0283 k\u210e\u00e0an\u27e9. - Fondat\u00f4 de l'Impeo mongolo (foscia 1167-1227). \nO so nomme person\u00e2 o l'ea \"Temujin\", e G\u00e8nghiz kh\u0101n o l'ea solo che un tittolo onorifico de in\u00e7erto scignificao. \nUnificao i Mongoli, o G\u00e8nghiz kh\u0101n o sconfisse i Jurcen (cineize \"Jin\"), dominato\u00ee da Ci\u00f1a do nord, a-i qu\u00e6 o lev\u00f2 a Manciuia e a region de l'atto\u00e2 Pechin (1213-15). O mosse quindi verso ocidente, invadendo e conquistando o regno do \"Khw\u0101- rizm Sh\u0101h\" fra l'Axia centr\u00e2 e l'Iran. T\u00e6 conquiste fun contino\u00e6 da-i so l\u0153ugotenenti inte l'Iran ocident\u00e2 e inta Ruscia do sud. Into fratempo o G\u00e8nghiz kh\u0101n o torn\u00f2 inta Mongolia pe repiggi\u00e2 a conquista da Ci\u00f1a settentrion\u00e2, ma o fu cugeito da-a morte mentre o l'assediava a capit\u00e2 do regno di Tangut \u00f2 \"Hsi Hsia\". \nO G\u00e8nghiz kh\u0101n o l'\u00e8 passao a-a stoia comme 'n gran destrutt\u00f4, ma comme un gran condut\u00ea asc\u00ec, comme organizzat\u00f4 e legislat\u00f4 do mondo nomade, comme fondat\u00f4 de 'n impeo che pe mezo secolo o compreize qu\u00e6xi tutta l'Axia a nord de l'Himalaya."}
{"id": "10469", "revid": "1042", "url": "https://lij.wikipedia.org/wiki?curid=10469", "title": "Saladin", "text": "Saladin, pe esteiso \"\u1e62al\u0101\u1e25 a-o-D\u012bn Y\u016bsuf b. Ayy\u016bb b. Sh\u0101d\u012b b. Marw\u0101n\" , ciu semplicemente ciammao \"\u1e62al\u0101\u1e25 a-o-D\u012bn a-o-Ayy\u016bbi\" (Tikrit, 1138 \u2013 Damasco, 3 mar\u00e7o 1193), o fu Surtan d'Egitto e Sciria e Hijaz da-o 1174 a-a so morte, fondat\u00f4 da dinastia curda ayyubide; o l'\u00e8 consciderao tra i ciu gren strateghi de tutti i tempi.\nBiografia.\nIn Egitto.\nDa zoeno o Saladin o studi\u00f2 a longo e con brillanti risurt\u00e6 tanto e materie giuridiche quanto quelle lettiaie.\nCon so barba Sh\u012brk\u016bh, o l'aquix\u00ec un'ottima prepara\u00e7ion milit\u00e2 asc\u00ec, sciben che p\u00e2 ch'o prefeise o studdio da-o qu\u00e6 o se sentiva particolarmente atr\u00e6to.\nInto 1168 o segu\u00ec o barba Sh\u012brk\u016bh inviao da \"N\u016br a-o-D\u012bn ibn Zank\u012b\" (Norandin) in Egitto: ch\u00ec l'ea sciuppao una grave crixi sotta i Imam da qu\u00e6 aveiva aprofittao o re croxao o qu\u00e6, o l'aveiva ocupao di terito\u00ee egi\u00e7ien. L'Imam/califfo a-o-Adid o nomin\u00f2 Saladin \"vizir\" (una sciorte de primmo ministro), ma into 1171 o Saladin o depoze o m\u00e6ximo califfo, ponendo fin a-a dinastia sciita ch'a l'aveiva regnao da-o X secolo. L'Egitto o div\u00e8gne cosc\u00ec sunnita. Saladin o ne div\u00e8gne o surtan e o l'inandi\u00f2 una dinastia che, da-o nomme de so po\u00e6, a pigi\u00f2 o nomme de ayyubide.\nA conquista de Gerusalemme.\nA-a morte de Norandin (mazzo 1174), Saladin o ne spoz\u00f2 a viddoa e o comen\u00e7\u00f2 a so person\u00e2 \u0153uvia de conquista de l'area sciro-palestineize: o l'ariesc\u00ec a pigi\u00e2 o controllo de Damasco into novembre 1174. \nInto mar\u00e7o 1175 o conquist\u00f2 a \u00e7ittadella de Homs, o 21 zugno Azaz.\nL'anno succescivo o misse sotta asciddio Aleppo; mentre o l'ea acampao f\u0153ua de miage da \u00e7it\u00e6, o 22 mazzo 1176 o scamp\u00f2 a 'n tentativo de assascinnio da parte de trezze apartegninti a-a setta di Nizarii. Doppo un'inuttile spedi\u00e7ion in sce-e montagne dove aveivan rifuggio i \"Assascin\", o Saladin o se reti\u00f2 a-o Cairo.\nInto 1177 o se vozette a-o Regno de Gerusalemme. Vegnuo a conoscen\u00e7a di cen do Saladin, o Bardoin IV o lasci\u00f2 Gerusalemme con 500 cavaggei pe tent\u00e2 a difeiza de Ascalo\u00f1a, ma o v\u00e8gne bloccao in sce-o posto da-o Saladin, forte de 30.000 ommi. I Cavaggei Templ\u00e6 \u00e7ercon de prest\u00e2 socorso a-o Bardoin ma v\u00e8gnan missi sotta asciddio a Gaza. O Saladin o giusti\u00e7i\u00f2 i so prexon\u00ea crestien e o continu\u00f2 a so marcia verso Gerusalemme, o conquist\u00f2 Ramla e o misse l'asciddio a Lidda e a Arsuf, ma da-o momento ch'o no consciderava ciu o Bardoin comme 'na mena\u00e7\u00e7a, o permisse a-o so eser\u00e7ito de spanteg\u00e2se insce 'na vasta area, pe ra\u00e7i\u00e2 e ripos\u00e2. Into fratempo, segge o Bardoin segge i Templ\u00e6 ariescin a delivi\u00e2se da-i rispettivi asciddi e marcion longo a costa, inta spian\u00e7a de intercett\u00e2 o Saladin primma ch'o razonzesse Gerusalemme. O 25 settembre 1177 se scontron co-o Saladin a Montgisard, inti presci de Ramla, cuggendolo do tutto de sorpreiza. \nI mussurmoen fun missi in rotta. Tanti fun ama\u00e7\u00e7\u00e6 e o Saladin m\u00e6ximo o l'ariesc\u00ec a fuz\u00ee solo perch\u00e9 o cavarcava un camello da corsa. O Saladin o torn\u00f2 in Egitto, subindo di continnoi atacchi da-e trib\u00f9 de bedoin longo o tragitto. Soltanto un deximo do so esercito o l'ariesc\u00ec a torn\u00e2 in Egitto con l\u00ea. Anni doppo, o l'avi\u00e6 definio quella sconfita \u201cgrande comme una catastrofe\u201d.\nO Bardoin o tallon\u00f2 o Saladin scin inta penisoa do Scinai, ma o no l'ariesc\u00ec a tr\u00e2ne vantaggio.\nO Saladin o tent\u00f2 un n\u0153uvo atacco into 1179, quindi o s'impegn\u00f2 inta conquista de Aleppo (1183) e de Mossul (1186), grandi empoii commerci\u00e6. \nInto 1187 o l'invi\u00f2 a Tiberiade una piccena arm\u00e2 guid\u00e2 da so figgio \"al-Afdal\", pe rapresaggia a 'n precedente attacco a una carova\u00f1a musurma\u00f1a da parte do Rinado de Chatillon. \nO Raimondo III de Tripoli o nutriva a speran\u00e7a che-o Saladin o se poese alli\u00e2 con l\u00ea contra-o Guiddo de Luxignan e pe questo o permisse a-a spedi\u00e7ion de travers\u00e2 Tiberiade o 30 arv\u00ee; ma-o Gerardo de Ridefort, meistro di Cavaggei Templ\u00e6, o radun\u00f2 veloxemente un picceno contingente de soli 140 cavaggei in tutto; a for\u00e7a do Saladin a l'ea composta da 7000 ommi. Se scontron a Cresson, presso Nazaret o 1\u00ba mazzo. I Mussurmoen finzettan una retiadda, o Gerardo o l'ordin\u00f2 una carrega, nonostante o pai contraio de Rugg\u00ea, e i cavaggei se separon cosc\u00ec da l'infantaja. I Mussurmoen ariescin a contrast\u00e2 fa\u00e7ilmente a carrega diretta di crestien, ama\u00e7\u00e7ando primma i cavaggei esaosti e da p\u0153u l'infantaja. O Gerardo o sorvevisse ma tutti i atri cavaggei fun ama\u00e7\u00e7\u00e6. \nO Saladin o l'arecugette un esercito ancon ciu possente forte de 20.000 ommi e o l'invaze o regno a zugno: o l'ebbe stradda fa\u00e7\u00e7ile asc\u00ec gra\u00e7ie a l'insens\u00e2 smannia agresciva do rezente Guiddo de Luxignan, do Rinado de Chatillon, de l'Umfreddo II de Toron e do n\u0153uvo Patriarca Eraclio, ar\u00e7ivesco de Cesarea, ch'ean ariescii a vanific\u00e2 l'assenn\u00e2 linnia strategica do defunto re lebbroso de Gerusalemme, Bardoin IV, orient\u00e2 a un acordio co-e for\u00e7e mussurma\u00f1e de l'area. \nL'esercito do Regno de Gerusalemme, mesciaose da-a \u00e7itt\u00e6 Santa in dire\u00e7ion nord pe contratacc\u00e2, o fu destruto inta battaggia de Hattin (4 luggio 1187), durante a qu\u00e6 fu catturao segge o re Guiddo, segge o Gran meistro templ\u00e2, che fun tegnui ostaggi da rilasci\u00e2 in cangio da consegna de cia\u00e7\u00e7eforte. A reliquia da vea Croxe, port\u00e2 in battaggia da-i crox\u00e6 comme insegna miacoosa, a fu piggi\u00e2 e no se ne seppe ciu ninte. O Saladin o decapit\u00f2 de propria man o Rinado de Ch\u00e2tillon, adempindo a-o voto solenne ch'o l'aveiva espresso in preceden\u00e7a de vendic\u00e2 una carova\u00f1a de pellegrin mussurmoen diretti a-a Mecca e trucid\u00e6 sen\u00e7a piet\u00e6 da-o Rinado. Tutti i Uspiag\u00ea e i Templ\u00e6 cattu\u00e6 fuan ama\u00e7\u00e7\u00e6, perch\u00e9 a so reggola a vietava de pag\u00e2 riscatti pi-a so libera\u00e7ion e a l'imponeiva a-i guer\u00ea delivi\u00e6 de torn\u00e2 subbito a combatte. \nO 10 luggio o Saladin o l'\u00f3tegniva asc\u00ec a \u00e7itt\u00e6 e o porto de San Zane d'Acri; o surtan o voeiva mantegn\u00ee intatto questo centro commerci\u00e2 ch'o portava ricche\u00e7\u00e7a a-i so dominni e de f\u00e6to inti termini da reisa o concedeiva che i abitanti crestien avessan sarva a vitta e conserv\u00e6 e so propiet\u00e6, ma, pi-a ciu gran parte, refuon de rest\u00e2 e emigron sen\u00e7a \u00ease molest\u00e6. \nP\u0153uscia o Saladin o part\u00ec a-a conquista di atri centri cost\u00ea. A stradda pe Gerusalemmea a l'ea z\u0153umo\u00e6 averta pe-o Saladin e l\u00ea o pose l'asciddio a-a \u00e7itt\u00e6, ma o no l'ebbe bez\u0153ugno de espugn\u00e2la: o so difens\u00f4, o Bagian de Ibelin, o fu ass\u00e6 saio da nego\u00e7i\u00e2 una reisa onoeive in cangio de un'evacua\u00e7ion ordin\u00e2 di circa 16.000 abitanti crestien che gh'ean asserraggi\u00e6, i qu\u00e6 fun lasci\u00e6 sciort\u00ee e imbarc\u00e2 sen\u00e7a perdie. O Saladin o l'intr\u00f2 trionfante inta \u00e7itt\u00e6 o 2 ottobre 1187. A-i Crox\u00e6 gh'arest\u00f2 solo che o controllo de Tio, Tripoli e Antiochia, che p\u00f9 Saladin o l'attacc\u00f2 into 1188, ma sen\u00e7a sucesso. O regno croxao se reduxeiva cosc\u00ec a 'na sott\u00ee striscia costea.\nA ter\u00e7a crox\u00e2 e o scontro co-o Ricardo C\u0153u de Lion.\nA noti\u00e7\u00e7ia da perdia de Gerusalemme e da Palesti\u00f1a a fu sconvolgente pe l'\u0152\u00fcropa crestia\u00f1a e ghe fu fito a recesta de 'na n\u0153uva Crox\u00e2, proclam\u00e2 da pappa Grig\u0153u VIII e da-o so sucess\u00f4 pappa Cremente III. Into 1189 zonsan numeroxi contingenti milit\u00e6 pi-a libera\u00e7ion da T\u00e6rasanta. \nO 4 ottobre 1189 o Saladin o mosse a est da \u00e7itt\u00e6 de San Zane d'Acri verso o campo do Guiddo de Luxignan e o schier\u00f2 e so truppe insce 'n semi\u00e7ercio a oriente da \u00e7itt\u00e6; l'esercito croxao o l'ea tra mezo e o mant\u00e8gne a so poxi\u00e7ion appe' de for\u00e7e de Saladin, co-i baistr\u00ea dot\u00e6 de cora\u00e7\u00e7a leggia in primma linnia e a cavallaja pesante in segonda. Into scontro i templ\u00e6 prevarsan in sce-i mussurmoen a t\u00e2 ponto che-o Saladin o dovette ciamm\u00e2 di rinforsci da di atre parte do campo de battaggia; ma i balestr\u00ea crestien preparon a stradda pi-a carrega da cavallaja pezante crox\u00e2 e a costante avan\u00e7\u00e2 do centro crestian contro e truppe do Saladin a no l'incontr\u00f2 gran rescisten\u00e7a. O centro e o scianco drito de Saladin fun missi in fuga. Ma i vin\u00e7ito\u00ee crestien se sparpagion pe sacchezz\u00e2, alloa o Saladin o radun\u00f2 i so ommi e quande i crestien commen\u00e7on a reti\u00e2se co-o bottin, o ghe descaden\u00f2 adosso a so cavallaja leggia. I crox\u00e6 dovettan reti\u00e2se patindo de grave perdie, ma a-a fin sconfissan e truppe do Saladin a-o costo da perdia de 7.000 ommi. \nInto 1191o Riccardo C\u0153u de Lion o zonse in T\u00e6rasanta pe tent\u00e2 a riconquista de Gerusalemme. Pe prevegn\u00ee a preisa do Zaffo da parte di crox\u00e6, o Saladin o l'asp\u00eat\u00f2 l'esercito nemigo a Arsuf, a nord de Giaffa, pe blocc\u00e2 o so passaggio. \nO schiamento mussurman o l'ea supei\u00f4 numericamente e o l'ea dotao d'armamenti leggi, specce a cavallaja. A-o contraio i cavaggei crox\u00e6 montavan de cavarc\u0153\u00fce mascisce e robuste, e portavan di armamenti pesanti. \nA battaggia a s'arv\u00ec co-ina carega de l'infantaja do Saladin ch'a l'effettu\u00f2 una serrie de lan\u00e7i ripetui de lan\u00e7e e giavellotti contra o schiamento serrao di crox\u00e6; da p\u0153u l'infantaja mussurma\u00f1a a s'arv\u00ec pe lasci\u00e2 spa\u00e7\u00e7io a-a cavallaja ch'a careg\u00f2 a ond\u00e6 e fie crestia\u00f1e. Nonostante i ripetui invii a attacc\u00e2 da parte di so comandanti, o Riccardo o continoava a tegn\u00ee serrao o schiamento, finch\u00e9 o se pose a-o comando da carrega e o stocc\u00f2 e fie di mussurmoen, stanchi da l'attacco sferrao sen\u00e7a exito. \nA battaggia a du\u00f2 solo che pochi menuti e l'esercito mussurman o fu misso in rotta e constreito a-a fuga. \nO Saladin o no sub\u00ec de perdie eccescive, an\u00e7i o l'ariesc\u00ec a riorganizz\u00e2 o so esercito subbito doppo; ma into campo croxao e conseguen\u00e7e psicologgiche pe-o mor\u00e2 fun enorme, percose questo o l'ea o primmo veo e proppio scontro diretto con l\"'invin\u00e7ibile\" Saladin doppo o dezastroso massacro de Hattin. O Saladin o l'ebbe co-o sovran plantageneto di raporti de stimma, ma o re d'Inghilt\u00e6ra o no l'arest\u00f2 in T\u00e6ra Santa ass\u00e6 a longo pe mette a fruto e so indubbie qualit\u00e6 guer\u00eae.\nA morte e l'eredit\u00e6 politica.\nO Saladin o govern\u00f2 con energia e effixen\u00e7a l'Egitto, a Sciria e o Hijaz, tegnindo sotto o proppio controllo asc\u00ec e doe prin\u00e7ip\u00e6 \u00e7it\u00e6 sante de l'Islam: Mecca e Medi\u00f1a. \nO mo\u00ec into mar\u00e7o 1193, ape\u00f1a doi anni doppo a parten\u00e7a do so grande antagonista, o re d'Inghilt\u00e6ra Riccardo C\u0153u de Lion. \nA eredit\u00e2 i so possedimenti, che andavan da l'Eufratte a-a T\u00e6rasanta a-o Sudan, no fun tuttavia sempre i so figgi perch\u00e9, se a-o Cairo, a Damasco e a Aleppo regn\u00f2 rispettivamente a-o-\u02bfAz\u012bz \u02bfUthm\u0101n, a-o-Afdal \u02bfAl\u012b e a-o-Z\u0101h\u00ee Gh\u0101z\u012b, a Jaz\u012bra a fu govern\u00e2 invece da-o fr\u00e6 Safedin (a-o-Malik a-o-\u02bf\u0100dil Sayf a-o-D\u012bn), i teritoi de \u00e7a do sciumme Giordan da-o nevo a-o-Mu'a\u1e93\u1e93am \u02bf\u012as\u00e0, figgio do Safedin, e Hims da-i discendenti de Sh\u012brk\u016bh. Con l\u00f4 se comp\u00ec o fra\u00e7ionamento de 'n teritoio cosc\u00ec vasto conquistao da-o Saladin, che a-o prin\u00e7ippio o l'ea composto solo da-i doi surtan\u00e6ghi de Damasco e de Cairo; o primmo o se frament\u00f2 a-o prin\u00e7ippio do XIII seccolo, o segondo o fu aquixio into 1250 da-i Mamelucchi de l'urtimo Surtan ayyubide, a-o-Salih Ayyub, morto sen\u00e7a eredi.&lt;/br&gt; \nI Mamelucchi regnian scin a-o 1517, anno into qu\u00e6 e for\u00e7e otoma\u00f1e do surtan Selim II avian a megio insci-i so aversai.\nLettiatua \u0153\u00fcropea insci-o Saladin.\nO Dante Ardigh\u00ea o metti\u00e2, oltre un seccolo ciu tardi, o Saladin tra i valoroxi no crestien do Limbo, a testimoni\u00e2 a so diatua voxe de ommo retto e esempio de virt\u00f9 cavaggesca. Questo no v\u0153u d\u00ee, naturalmente, che-o Saladin o no l'agisse co-a die\u00e7a tippica di so tempi verso i so aversai, sen\u00e7a per\u00f2 descazze inte l'effiate\u00e7\u00e7a fin a l\u00ea m\u00e6xima \u00f2 inta crudelt\u00e6 gratuita.\nO Saladin \"valentiscimo segn\u00f4 e alloa soldan de Babilonia\" o l'\u00e8 protagonista da Novella nona da Dexima Giorn\u00e2 do Decameron do Boca\u00e7\u00e7o."}
{"id": "10470", "revid": "12052", "url": "https://lij.wikipedia.org/wiki?curid=10470", "title": "Thanh Hoa", "text": " \n \nThanh H\u00f3a a l'\u00e8 'na \u00e7itt\u00e6 inta provinsa de Thanh Hoa, Bac Trung Bo, Vietnam."}
{"id": "10471", "revid": "10132", "url": "https://lij.wikipedia.org/wiki?curid=10471", "title": "1612 (film)", "text": "1612 o l'\u00e9 'n film fantastego ruscio do 2007, do regista Vladimiro Khotinenko.\nDescri\u00e7ion e st\u00f6ia.\nInte l'anno 1612, un zo\u00ebnotto ruscio ch'o se ciamma Andrej, co' l'agi\u00fbtto do se\u00fb amigo tartaro Kostka, o ve\u00fb liber\u00e0 Ksenia, figgia do Zar ruscio e mogg\u00e9 de 'n nobile polacco ch'o l'\u00e9 devent\u00f2u re da Ruscia (a Ksenia a no vo\u00ebva spos\u00e2lo). Da quande o l'\u00e8a figgie\u00fb, Andrej o l'ea sempre st\u00e6to innamoro\u00f9 da Ksenia.\nO film o l'\u00e9 pin de effetti spe\u00e7iali, sorviatt\u00fbtto durante e scene de gu\u00e6ra tra i Rusci e i Polacchi. Fe\u00fba da Ruscia, o film o l'\u00e9 st\u00e6to accus\u00f2u d'\u00ebse na\u00e7ionalista."}
{"id": "10474", "revid": "12052", "url": "https://lij.wikipedia.org/wiki?curid=10474", "title": "Napolion Bonaparte", "text": "Napolion I (fr. \"Napol\u00e9on\" \u2039-le\u00f5\u2032\u203a) Bonaparte (scin a-o 1796 \"Buonaparte\") imperat\u00f4 di Fran\u00e7eixi. O nasce' a Aja\u00e7\u00e7o o 15 ag. 1769, e o mo\u00ec a Longwood, inte l'isoa de Sant'Ellena, o 5 mazzo 1821; figgio de Carlo e Leti\u00e7ia Ramoin. \nVitta.\nCollegi\u00e2 a Autun, Brienne, Parigi, o fu da p\u0153u l\u0153ugotenente d'artaggiaja (1785) e doppo o tent\u00f2 a fortu\u00f1a politica e milit\u00e2 in Corsega (into 1791 o l'ea cappo-battaggion da guardia na\u00e7ion\u00e2 a Aja\u00e7\u00e7o, into frev. 1793 o condusse o so battaggion de guardie na\u00e7ion\u00e6 inta spedi\u00e7ion da Mad\u00e6\u00f1a, miseamente fallia, inte l'arv\u00ee-mazzo 1793 o preize poxi\u00e7ion, co-o fr\u00e6 Lu\u00e7ian, contra-o Pasqu\u00e2 Paoli, e pe questo o dovette fuzz\u00ee in Fran\u00e7a). Comandante subalterno into blocco de Tolon (ott. 1793), o se guaagn\u00f2 o grao de gener\u00e2 e quindi o comando de l'artaggiaia de l'esercito d'Italia. Sospettao de giacobinismo pe l'amixi\u00e7ia co-o Robespierre, o sub\u00ec un breve arresto; destinao a un comando inta Vandea, o refi\u00f2 e o fu radiao da-i quaddri (arv. 1795). \nVegn\u00fao amigo do P. Barras o conobbe presso de l\u00ea a Gioxeppi\u00f1a de Beauharnais (ch'o spos\u00f2 o 9 mar\u00e7o 1796); e pe incarrego do Barras o difeise energicamente a Conven\u00e7ion contra-i realisti (13 vendegni\u00e2). O l'\u00f3t\u00e8gne cosc\u00ec o comando de l'esercito de l'interno, e da p\u0153u de quello d'Italia. Preisa l'offensciva (9 arv. 1796), o batte' sepaamente (Monten\u0153utte, Milleximo e Dego) i Aostro-Sardi, costrenzendo questi urtimi a l'armisti\u00e7io de Cherasco (28 arv. 1796), quelli, doppo e vittoie da L\u0153ua, d'Arcoe e de Rivoi, e a reisa de Mantoa, a-i prelimin\u00e6 de paxe de Leoben (18 arv. 1797). Ocupao a Lombardia, o ricostituisce in sci-o modello fran\u00e7eize e repubbriche de Zena e de Vene\u00e7ia e o leva a-o pappa a Romagna (armisti\u00e7io de Bologna, 23 zugno 1796; trattao de Tolentin, 18 frev. 1797). Da p\u0153u, co-o trattao de Campoformio (17 ott. 1797), o conferma a-a Fran\u00e7a o Belgio e o gh'anette e Isoe Ionie, ponendo fin a l'indipenden\u00e7a de Vene\u00e7ia, o territoio da qu\u00e6 o passava a l'Aostria (a ecce\u00e7ion de Bergamo e Brescia incorpor\u00e6 inta n\u0153uva Repubbrica Cisalpi\u00f1a). \nPreposto, a Pariggi, a 'na spedi\u00e7ion contra-e isoe britanneghe, o-a devia verso l'Egitto, dov'o sbarca o 2 luggio 1798 e o guaagna a-e Pirammide, in Sciria (ma o l'\u00e8 fermao a San Zane d'Acri), a Abukir (dove a so flotta a l'ea st\u00e6ta, o 1\u00b0 ag\u00f3sto, destruta da-o Nelson). \nTornao in Fran\u00e7a con pochi seguaxi (9 \u00f2t\u00f4bre 1799), o ghe compisce, un meize doppo (18 brum\u00e2), un corpo de stato, co-a disperscion do conseggio di \u00e7inque\u00e7ento e a sostitu\u00e7ion do Direttoio con un collegio de trei consoi, assumendo l\u00ea m\u00e6ximo o tittolo de primmo conso. \nRepiggiao a gu\u00e6ra contro i coalizz\u00e6, o valica i Alpe (primmmaveia 1800), o vin\u00e7e a Marengo (14 zugno 1800) i Aostriachi constrenzendoli a-a paxe de Lun\u00e9ville (9 frev\u00e2 1801), apr\u0153uvo a-a qu\u00e6 vegne de profonde modifica\u00e7ioin territori\u00e6 in Italia (annescion a-a Fran\u00e7a de Piemonte, Erba, Ciongin, Parma e Piaxen\u00e7a; constitu\u00e7ion do regno de Etruia); o concludde co l'Inghilt\u00e6ra a paxe de Amiens (25 mar\u00e7o 1802). \nConsole a vitta (mazzo 1802), sfuzzio a-a congiua do Georges Cadoudal (1803), o l'assumme sciu proposta do senato a coro\u00f1a d'impiao di Fran\u00e7eixi (Notre-Dame, 2 dex\u00e9nbre 1804) e da p\u0153u quella de re d'Italia (Dommo de Milan, 26 mazzo 1805). \nInti trei anni de paxe (rotta, per\u00f2, co l'Inghilt\u00e6ra za into mazzo 1803), o descceiga 'na grande attivit\u00e6 reconstruttiva: stradde, industrie, banche; ordenamento aministrativo, giudi\u00e7iaio, finan\u00e7iaio acentrao; pubbrica\u00e7ion do coddexo \u00e7iv\u00ee (21 mar\u00e7o 1804; segu\u00ec da p\u0153u i atri); crea\u00e7ion de 'na n\u0153uva nobilt\u00e6 de sp\u00e2 e de toga; concordao co-a S. Sede (16 luggio 1801). \nFormaase, pe inspia\u00e7ion britannega, a 3\u00aa coali\u00e7ion (Inghilt\u00e6ra, Aostria, Ruscia, Sve\u00e7ia, Nappoli), a flotta franco-spagnolla a l'\u00e8 battua a Trafalgar (21 \u00f2t\u00f4bre 1805) da quella ingreize comand\u00e2 da-o Nelson, ma o Napolion o l'asciddia e batte i Aostriachi a Ulma (15-20 \u00f2t\u00f4bre), i Aostro-Rusci a Austerlitz (2 dex\u00e9nbre) e o l'impo\u00f1e a paxe de Presburgo (26 dex\u00e9nbre 1805: cescion de Vene\u00e7ia e di atre t\u00e6re aostriache a-a Fran\u00e7a e a-i so alli\u00e6 todeschi). O l'assegna o Regno de Nappoli (sen\u00e7a a Se\u00e7ilia) a-o fr\u00e6 Gioxeppe, quello de Olanda a-o fr\u00e6 Luigi, e o forma a Confedera\u00e7ion do Ren (luggio 1806). \nA-a 4\u00aa coali\u00e7ion (Ruscia, Pruscia, Inghilt\u00e6ra, Sve\u00e7ia) o l'\u00f3po\u00f1e e vittoie de Jena e Auerstedt (14 \u00f2t\u00f4bre 1806) in sci-i Pruscen, l'ocupa\u00e7ion de Berlin e Varsavia, e vittoie in sci-i Rusci a Eylau (od. Bagrationovsk, 8 frev\u00e2 1807) e Friedland (14 zugno) a-e qu\u00e6 segue a paxe de Tilsit (8 luggio 1807), vea divixon de l'\u0152\u00fcropa inte de sfee d'influen\u00e7a tra Fran\u00e7a e Ruscia co l'adexon da Ruscia a-o blocco continent\u00e2 contra l'Inghilt\u00e6ra (bandio o 21 nov\u00e9nbre 1806), e co-a forma\u00e7ion do granducato de Varsavia (a-o re de Sassonia) e do regno de Vestfalia (a-o fr\u00e6 Gi\u0153umo). \nMisso in sospetto da l'attezzamento da Spagna, o-a l'ocupa (da-o mazzo 1808) e o ne nommina re o fr\u00e6 Gioxeppe (sostituindolo a Nappoli co-o cugnao Gioacchin Murat); ma a gueriggia di Spagnolli, indomabile, a logora lentamente e so for\u00e7e milit\u00e6, mentre a lotta contro a Gexa (occupa\u00e7ion de Romma, frev. 1808; imprexonamento do pappa Pio VII, 5 luggio 1809) a ghe sotr\u00e2 popolarit\u00e6 presso di ampi setto\u00ee soci\u00e6. \nO debella quindi, no sen\u00e7a fadiga, in Bavea (19-23 arv. 1809) e a Wagram (6 luggio) a 5\u00aa coali\u00e7ion, capezz\u00e2 da l'Aostria, e o l'impo\u00f1e a paxe de Sch\u00f6nbrunn (14 ott. 1809), ch'a segna l'apogeo da poten\u00e7a napolionnica, pe-i ampliamenti teritori\u00e6 che o trattao e i succescivi provedimenti portan a l'Impeo fran\u00e7eize e a-i so satelliti. \nCoonamento da paxe, doppo o ripuddio da primma mogg\u00ea, son e no\u00e7\u00e7e (1\u00b0 arv\u00ee 1810) co-a Maia Luisa d'Aostria e a nascita (20 mar\u00e7o 1811) do \"re de Romma\". \nA Ruscia, alarm\u00e2 pe i am\u00ede napolioniche, a l'aderisce a-a 6\u00aa coali\u00e7ion: Napolion o l'invadde (24 zugno 1812), o guaagna a Borodino (7 set\u00e9nbre), o l'occupa Mosca (14 set\u00e9nbre); ma a \u00e7itt\u00e6 a l'\u00e8 in preisa a-e sciamme e o Napolion o l'\u00e8 constreito a comen\u00e7\u00e2 verso a Beexi\u00f1a una reti\u00e2 desastrosa, da p\u0153u vea fuga, mentre i governi e i popoli de Ruscia, Pruscia e infin d'Aostria (10 ag\u00f3sto 1813) se solevan contro de l\u00ea. Ni l'offensciva ripreisa inta Sassonia (mazzo 1813), ni e trattative co-i coalizz\u00e6 ghe zovan; a sconfita de Lipsia (16-19 \u00f2t\u00f4bre 1813) a-o costrenze a sgombr\u00e2 a Germania e a difendise in sce-o s\u0153u fran\u00e7eize (uverno 1813-14). O 31 mar\u00e7o 1814 i Alli\u00e6 occupan Pariggi e o 6 arv\u00ee o Napolion o l'abdica sen\u00e7a condi\u00e7ioin acettando o minuscolo dominio de l'isoa d'Elba, dove o zonze o 4 mazzo 1814. Ma, sospettando che se v\u0153ugge releg\u00e2lo ciu lontan da l'Italia e da l'\u0152\u00fcropa, o sbarca con poco seguito presso Cannes (1\u00b0 mar\u00e7o 1815) e sen\u00e7a corpo fei o riconquista o poei a Pariggi (20 mar\u00e7o). O tentativo o dua solo che \u00e7ento giorni e o crolla a Waterloo (18 zugno 1815).\nDoppo l'abdica\u00e7ion (22 zugno), o Napolion o se refuggia in sce 'na nave ingreize: consciderao prexon\u00ea, o l'\u00e8 confinao, con pochi seguaxi volontai, inte l'isoa de Sant'Ellena, dove a Longwood, sotta a dua sorveggian\u00e7a do Hudson Lowe, o trascore i urtimi anni, minao da-o cancro, dettando e so memoie. E so \u00e7ennie fun riport\u00e6 into 1840 a Pariggi, sotta a cuppoa di Invalidi. \nA sconfita definitiva de Napolion a l'ebbe pe-a Fran\u00e7a de grave conseguen\u00e7e: ocup\u00e2 pe trei anni da-e possan\u00e7e nemighe, a fu oblig\u00e2 a pag\u00e2 di exose indennit\u00e6 de gu\u00e6ra; doppo un periodo de relativa paxe soci\u00e2 a visse o scci\u0153uppo do malum\u00f4 e da vendetta do mondo catollico. \nL'arte milit\u00e2.\nInt'e campagne milit\u00e6 o Napolion, pe l'attua\u00e7ion di so cen, o se inspiava a quello ch'o fu dito o senso do spa\u00e7io geografico \"concreto\", saiv'a d\u00ee valutao segondo i effettive muteive exigen\u00e7e do momento (an\u00e7ich\u00e9 a-o \"spa\u00e7io astr\u00e6to\", segondo a tradi\u00e7ion da strategia do sec. 18\u00b0, ch'a tendeiva a uniform\u00e2se a di prin\u00e7ippi teorichi fisci). Connesse a questa intui\u00e7ion fondament\u00e2 i atre caratteristeghe de campagne de Napolion: segrete\u00e7\u00e7a, rapidit\u00e6 de man\u0153uvra, pronto e preciso carcolo da veloxit\u00e6 de marcia e do desccegamento de colonne proppie e di atri, a-o scopo urtimo de r\u0153\u00fcn\u00ee de gren for\u00e7e sorve 'n ponto, e ch\u00ec ag\u00ee resoluamente. Da queste premisse se configu\u00f2 a n\u0153uva tattica do Napolion, definia aponto da H. Delbr\u00fcck \"a tattica sen\u00e7a schemi\". \"On s'engage partout\" (dixeiva o Napolion m\u00e6ximo) \"et apr\u00e8s on voit\". Napolion o fava, saiv'a d\u00ee, precedde un \"atasto\" in sce tutta a linnia do fronte, a-o qu\u00e6 seguiva l'a\u00e7ion decixiva, conduta con di mezi e di ommi recugeiti into punto pre\u00e7ernuo pe-a fase resolutiva da bataggia. L'a\u00e7ion de sfrutamento a vegniva soventi impegn\u00e2 da-a cavallaja e conduta scin a-a destru\u00e7ion do nemigo.\nA fig\u00fba st\u00f2rica.\nO Napolion m\u00e6ximo o \u00e7erc\u00f2 into so \"M\u00e9morial de Sainte-H\u00e9l\u00e8ne\" (pubbricao into 1823 a cua do conte de Las Cases) de colloc\u00e2 a so a\u00e7ion inte 'na prospettiva storica: ormai escluso da ogni poscibilit\u00e6 d'ag\u00ee, inta riflescion di urtimi anni o vosse present\u00e2 a so \u0153uvia comme inteisa a-a libera\u00e7ion de for\u00e7e na\u00e7ion\u00e6 opresse. Ma una \u00e7erta storiografia a l'ha respinto questa interpreta\u00e7ion, scorzendo inta figua de Napolion i caratteri do despotismo illuminao sette\u00e7entesco (sorvetutto G. Lefebvre). Asc\u00ec pe quanto riguarda a fon\u00e7ion de Napolion qu\u00e6 diffus\u00f4 in \u0152\u00fcropa di prin\u00e7ippi rivolu\u00e7ionai, l'\u00e8 st\u00e6to rilevao o so duplixe attezzamento de fronte a-a rivolu\u00e7ion de l'89; da 'na parte o ne realizz\u00f2 de istan\u00e7e (se pense a l'\u0153uvia legislativa), da l'atra o ne contradisse di postul\u00e6 fondament\u00e6: o restaor\u00f2 de f\u00e6to e forme da monarchia e o l'inandi\u00f2 a constitu\u00e7ion de 'n n\u0153uvo ceto privilegiao, \u00edsando a-a nobilt\u00e6 i elementi, sorvetutto milit\u00e6, a l\u00ea fedeli. A fon\u00e7ion storica de Napolion a va individo\u00e2, pertanto, inta rottua do vegio equilibbrio \u0152\u00fcropeo, saiv'a d\u00ee de quell'assetto interna\u00e7ion\u00e2 che-o scistema da Santa Alian\u00e7a o no l'ariesc\u00ec a preserv\u00e2 da l'urto rivolu\u00e7ionaio do sec. 19\u00b0; e, \u00e2tretanto, inta rottua de l'antigo equilibbrio soci\u00e2, inandi\u00e2 in Fran\u00e7a za into dexennio rivolu\u00e7ionaio, ch'a s'aprofond\u00ec a pr\u0153uvo a l'espanscionismo napoleonico, l\u00ea asc\u00ec suscitat\u00f4 de n\u0153uve energie e for\u00e7e soci\u00e6."}
{"id": "10475", "revid": "7530", "url": "https://lij.wikipedia.org/wiki?curid=10475", "title": "Ricardo C\u0153u de Lion", "text": "Ricardo I re d'Inghilt\u00e6ra, dito \"C\u0153u de Lion\" (fr. \"Coeur de Lion\"; ingl. \"the Lion Heart\", Oxford 1157 - Chaluz, Poitou, 1199).\nFiggio e sucess\u00f4 (1189) de l'Enrico II. Co-o re de Fran\u00e7a Feipo Aogusto o part\u00ec pe-a ter\u00e7a crox\u00e2, conquistando San Zane d'Acri (1191) e sconfizendo o Saladin, ma o no l'ariesc\u00ec a conquist\u00e2 Gerusalemme. Informao do tentativo d'usurpa\u00e7ion do fr\u00e6 Zane (dito \"Sen\u00e7a t\u00e6ra\") o concluse 'na tregua co-o Saladin e, rentrao in patria doppo varie peipe\u00e7ie, o l'ariesc\u00ec axeivemente a stronc\u00e2 a rebellion (1194). Vottose subito doppo contra o Feipo, ch'o l'aveiva ocupao quarcun di so possedimenti fran\u00e7eixi, o Ricardo o s'ali\u00f2 co l'Otton IV e, sconfito o nemigo (1198), o rentr\u00f2 in possesso de tutte e so t\u00e6re.\nVitta e attivit\u00e6.\nFiggio ter\u00e7ogennito d'Enrico II e d'Elen\u00f3a d'Aquitania; ducca d'Aquitania (1170), o dom\u00f2 i baroin rebelli; dexignao sucess\u00f4 a-o trono a-a morte do fr\u00e6 Enrico (1183), o se refi\u00f2 tuttavia de cede l'Aquitania a Zane, so fr\u00e6 min\u00f4 e, pe instiga\u00e7ion do Feipo II Aogusto re de Fran\u00e7a, e con questo aliao, o se rebell\u00f2 a-o po\u00e6 (1188), sconfizendolo (1189). \nA morte de l'Enrico II, avegnua o m\u00e6ximo anno, a port\u00f2 poco doppo in sce-o trono o m\u00e6ximo Ricardo, ch'o se prepar\u00f2 aloa pe-a crox\u00e2, vendendo de t\u00e6re da coro\u00f1a, driti, \u00f3fi\u00e7\u00e7i, vescovati e esaorendo o tez\u00f3o acumulao da-o po\u00e6. \nO razonse (1190) a V\u00e9zelay o re de Fran\u00e7a Feipo Aogusto e o part\u00ec poco doppo da Marseggia con ottomia ommi. \nZonto a Mesci\u00f1a, o costrense o conte de Lecce, Tancreddi, usurpat\u00f4 do trono de Se\u00e7ilia a-a morte do Ghigermo II, a liber\u00e2 a viddoa de questo, Zana, (ch'a l'ea a s\u0153u do Ricardo), e a pag\u00e2ghe una forte somma (ma solo un ter\u00e7o de 40 mia on\u00e7e d'\u00f3o domand\u00e6 o fu consegnao). \nDoppo una spedi\u00e7ion punitiva a Cipro contra l'imperat\u00f4 Isacco Comneno, ch'o s'ea refiao de restitu\u00ee i ben estorti a-i pellegrin de passaggio, o Ricardo o sbarc\u00f2 a San Zane d'Acri (zugno 1191). Abandonao da-o Feipo Aogusto e da-o ducca d'Aostria Liopordo, sostegnit\u00f4 do Corado de Monfer\u00e2 contro o Guiddo de Luxignan, candidao de Ricardo a-o trono de Gerusalemme, o Ricardo o conquist\u00f2 p\u00e6gio San Zane (12 luggio), o preize Ascalo\u00f1a e o sconfisse o Saladin a Arsuf (7 settembre); da p\u0153u o l'ocup\u00f2 Giaffa, ma, no avendo for\u00e7e ass\u00e6 pi ascidi\u00e2 Gerusalemme e tegn\u00eela, o l'indugi\u00f2 molti meixi. Intanto da l'Inghilt\u00e6ra gh'ariv\u00f2 a noti\u00e7ia do tentativo d'usurpa\u00e7ion do fr\u00e6 Zane, instigao da-o Feipo II ch'o s'ea impadronio di teritoi do Ricardo in t\u00e6ra fran\u00e7eize. \nQuindi, concruzo 'na tregua de trei anni co-o Saladin, inte l'ottobre do 1192 o lasci\u00f2 a Palesti\u00f1a, o sbarc\u00f2 in sce-e ciazze venete pe sottr\u00e2se a-i manezzi do Feipo ch'o l'aspetava a Marseggia, e o tent\u00f2 travestio (l'imperat\u00f4 Enrico o gh'ea averso pi avei o Ricardo riconosciua a sovranit\u00e6 do Tancreddi) de atravers\u00e2 l'Impeo; ma o fu riconosci\u00fao e arestao. \nNonostante i intrighi do Zane e do Feipo, o l'ariesc\u00ec per\u00f2 a pag\u00e2 o riscatto e, sbarcao in Inghilt\u00e6ra, o poe' dom\u00e2 axeivemente a nascente rebellion. O ducca Zane o se sottomisse, e o Ricardo, lasciao l'Inghilt\u00e6ra a-e c\u00fbe de l'ar\u00e7ivesco de Canterbury, H. Walter, o se rec\u00f2 (1194) in Normandia pi afront\u00e2 o Feipo: a paxe do 1196 a l'assegu\u00f2 per\u00f2 a-o Ricardo solo che 'na parte de t\u00e6re perdue. Alloa, aliaose co l'Otton IV e di nobili da Fran\u00e7a settentrion\u00e2, o provoc\u00f2 una n\u0153uva gu\u00e6ra (1198) e a Gisors (28 settembre) o l'inferse una grave sconfita a-o Feipo. A tregua do zen\u00e2 1199 a ghe restituiva, a ecce\u00e7ion de Gisors, tutte e so t\u00e6re. \nO mo\u00ec de fer\u00ece ascidiando o castello de Chaluz pe impadron\u00eese de 'n tez\u00f3o col\u00e0 scoverto."}
{"id": "10476", "revid": "1042", "url": "https://lij.wikipedia.org/wiki?curid=10476", "title": "Federigo Barbarossa", "text": "Federigo I imperat\u00f4 (into zeneize de l'eppoca Freirigo), dito o \"Barbarossa\" (ted. \"Rotbart\", nasciuo 1125 - m\u00f2rto negao into sci\u00f9mme G\u00f6ksu, 1190).\nV\u00ectta.\nFiggio de Federigo II, ducca de Svevia, e de Giuditta, s\u0153u de Enrico o Superbo, ducca de Bavea, o v\u00e8gne ducca de Svevia a-a morte do po\u00e6 (1147). A-a morte de so barba Corado III, re de Germania, o fu eletto so sucess\u00f4 a Francoforte (4 mar\u00e7o 1152), doppo \u00ease ariescio a procu\u00e2se asc\u00ec l'arembo do coxin Enrico o Lion, ducca de Sassonia, co-a promissa de restituighe o ducato de Bavea, che-o Corado o gh'aiva levao. Apr\u0153uvo a questo compromisso a poxi\u00e7ion de Federigo in Germania a fu politicamente ass\u00e6 ciu stabile. \nFin d'aloa e direttrixe da so politica amiavan a paxific\u00e2 a scitoa\u00e7ion interna da Germannia e a ripristin\u00e2 in Itallia un'effettiva aotorit\u00e6 regia, a-a qu\u00e6 l'ea conligao o tittolo impei\u00e2. L'unanimit\u00e6 da so ele\u00e7ion, comme p\u00f9 o sostegno compatto da Gexa todesca, reizan poscibbile a Federigo d'assumme 'n attezamento de indipenden\u00e7a verso o papato. \nApr\u0153uvo a acordio con pappa E\u00fcgennio III, a-o qu\u00e6 tra l'atro o l'aveiva asseguao o so arembo contra-o re de Se\u00e7illia, o Federigo o desceize in Italia (ott. 1154) e, inta dieta de Roncaggia, o promurg\u00f2 un editto ch'o prevedeiva a restitu\u00e7ion di driti regi da parte di Comun che se n'ean impossess\u00e6 inta primma meit\u00e6 do seccolo e che avieivan dov\u00fao sottost\u00e2 a di fon\u00e7ionai de nommina imperi\u00e2. \nIncoronao a Monza re d'Itallia (15 arv\u00ee 1155), o prosego\u00ec verso Romma, dovv'o sopresse o Comun che se gh'ea costitoio e o ne consegn\u00f2 un di inspiato\u00ee, Arnado da Brescia, a-o ponteffixe Adrian IV, suceduo a l'Eugenio III, e o se fe\u00e7\u00e7e incoron\u00e2 da questo imperat\u00f4 o 18 zugno 1155, doppo avei vinto a rescisten\u00e7a da ribelle Torto\u00f1a; o no mant\u00e8gne tuttavia a promissa d'afront\u00e2 i Normanni e o prefei torn\u00e2sene in Germania. Ch\u00ec o riaferm\u00f2 a proppia aotorit\u00e6 e o prestiggio de l'impeo: inta dieta de Ratisbo\u00f1a (1156) o san\u00e7\u00ec a cescion da Bavea a Enrico o Lion e o ne ressar\u00e7\u00ec i Babenberg co' l'eleva\u00e7ion de l'Aostria a ducato. Into luggio do m\u00e6ximo anno o spoz\u00f2 (e precedente no\u00e7\u00e7e [1147] co' Adele de Vohburg ean st\u00e6te anull\u00e6 der\u00ea so recesta da-o pappa into 1153) Beatrixe, figgia do conte Rinado III e erede da Borgogna. \nO torn\u00f2 quindi, into 1158, in Italia pe riaferm\u00e2 i so driti sovren insci-i Comun lombardi, e particolarmente insce Milan, ch'a fu costreita a pag\u00e2 'na forte murta. Into nov. do m\u00e6ximo anno o convoc\u00f2 torna una dieta a Roncaggia e apoggiandose asc\u00ec a-e teorie do drito roman o studdio do qu\u00e6 o l'aiva repigiao vig\u00f4 inte quelli anni, o ghe eman\u00f2 a \"Constitutio de regalibus\", vea carta di driti sovren impei\u00e6, ch'a fu formalmente riconosciua asc\u00ec da-i raprezentanti di Comun. T\u00e2 riconoscimento o no varse tuttavia a alontan\u00e2 o conflito tra l'aotorit\u00e6 imperi\u00e2 e l'aotonomismo di Comun, decixi a no renon\u00e7i\u00e2 a-e libert\u00e6 \u00f3tegn\u00fbe co-i precedenti imperato\u00ee. \nA-o contrasto co-i Comun s'acompagn\u00f2 l'atro co-o papato, pi-a preteiza imperi\u00e2 de intervegn\u00ee inti ele\u00e7ioin episcop\u00e6; t\u00e2 contrasto o div\u00e8gne insanabbile a-a morte de l'Adrian IV co' l'ele\u00e7ion do carden\u00e2 Bandinelli, Lusciandro III (1159), decizo assert\u00f4 de texi teocrattiche che sostegnivan a suprema\u00e7ia do papato insce l'impeo e a-o qu\u00e6 o Federigo o contrapoze l'antipappa Vitt\u00f4 IV (e doppo a morte de questo, 1164, o n\u0153uvo antipappa Pasqu\u00e2 III). A natur\u00e2 alian\u00e7a tra-o pontefixe e i Comun a spinse l'imperat\u00f4 a 'n n\u0153uvo intervento contro Milan ch'a fu raza a-o s\u0153u into 1162. Into 1167 mentre o Lusciandro III o se rifugiava presso i Normanni, o Federigo o l'ocup\u00f2 a m\u00e6xima Romma, ma una violenta epidemia a dexim\u00f2 o so exer\u00e7ito e a-o costrense a torn\u00e2 in Germannia. \nInto fratempo molti Comun de l'Italia settentrion\u00e2 s'ean unii inta liga lombarda (zu\u00e2 a Pontidda, arv\u00ee 1167). Soltanto doppo avei regolao i af\u00e6 de Germania (ma sen\u00e7a \u00f3tegn\u00ee da-o coxin Enrico o Lion l'agiutto milit\u00e2 pi-a n\u0153uva disceiza in Italia) o Federigo o torn\u00f2 inta penizoa into 1174. A l'infrutozo asciddio de Lusciandria (ott. 1174 - arv. 1175), sego\u00ec into 1176 a sconfita de Legnan, ch'a port\u00f2 o Federigo insci-a via de trattative. A paxe tra pappa e impiao a fu cosc\u00ec concruza a Vene\u00e7\u00e7ia o 21 luggio 1177: o Federigo o riconobbe o Lusciandro III qu\u00e6 unnico e legittimo pontefixe e o firm\u00f2 co-i Comun una tregoa de sei anni. A sucesciva paxe de Constan\u00e7a (1183) a costito\u00ec un sostan\u00e7i\u00e2 riconoscimento, da parte do Federigo, de libert\u00e6 \u00e7ittadi\u00f1e contra a-a so form\u00e2 a\u00e7etta\u00e7ion da sovranit\u00e6 imperi\u00e2 e a-o pagamento de 'n tributo. \nIn Germania intanto i raporti do Federigo co' l'Enrico o Lion razonzeivan o so ponto crittico. Doppo aveilo inutilmente exortao a giustific\u00e2se dinan\u00e7i a l\u00ea, o Federigo, foscia procupao chi-a forma\u00e7ion di scingoli stati region\u00e6 comme quello do coxo a poesse n\u0153uxe a l'aotorit\u00e6 de l'Impeo, o deciar\u00f2 l'Enrico descheito da-o possesso de tutti i ben fe\u00fcd\u00e6 e allodi\u00e6 e o l'assegn\u00f2 o dominnio insci-a Sassonia e insci-a Bavea a-i Wittelsbach. Into 1181, a Erfurt, o Lion, ch'o l'aiva oposto rescisten\u00e7a anche arm\u00e2 a-e mezue imperi\u00e6, o dovette domand\u00e2 o perdon do Federigo e acett\u00e2 l'exillio. \nInta dieta de Magon\u00e7a (1188) oFederigo o s'impegn\u00f2 a condue una crox\u00e2 contra i infedeli. Partio da Ratisbo\u00f1a into mazzo do 1189, o mo\u00ec negando into sciumme G\u00f6ksu inti presci de Sele\u00fc\u00e7ia in \u00c7ili\u00e7\u00e7ia. \nA figua do Federigo, chi-a tradi\u00e7ion comun\u00e2 italia\u00f1a a lig\u00f2 a-e crudelt\u00e6 contra Milan e Torto\u00f1a, fandola into Resorzimento qu\u00e6xi a prefigua\u00e7ion de l'opress\u00f4 todesco, a trov\u00f2 invece consenso into sentimento na\u00e7ion\u00e2 germanico, ch'o-a cant\u00f2 inte inalumieive saghe comme quella do puo eroe germanico, do gran re ch'o dorme inte l'antro segretto de montagne de Turingia l\u00e6sto a resorze pi-a grande\u00e7\u00e7a da Germania."}
{"id": "10477", "revid": "7530", "url": "https://lij.wikipedia.org/wiki?curid=10477", "title": "Feipo II Aogusto", "text": "Feipo II Aogusto (fr. \"Philippe-Auguste\") o l'\u00e9 st\u00e6to re de Fran\u00e7a (Parigi 1165 - Mantes-Gascicourt 1223). \nV\u00ectta.\nFiggio de Luigi VII e de Adele de Champagne, o successe a-o po\u00e6 into 1180.\nContinoando a politica paterna d'aferma\u00e7ion do poei regio in sce-e ciu possente famigge f\u0153\u00fcd\u00e6, o l'indebol\u00ec succescivamente e case de Champagne, de Fiandra e de Borgogna. O se v\u00f3ze' da p\u0153u a combatte i m\u00e6ximi re d'Inghilt\u00e6ra, ch'ean a un tempo in Fran\u00e7a u\u00f1a de dinastie f\u0153\u00fcd\u00e6 ciu possente e inquete. A lotta comen\u00e7\u00e2 con un corpo de man do Feipo in sce Issoudun, a fu interotta a l'improvista co-a paxe de Ch\u00e2teaoroux (zugno 1187), pe-a qu\u00e6 o re d'Inghilt\u00e6ra Enrico II o cedeiva a-a Fran\u00e7a di teritoi into Vermandois, in cangio de no\u00e7\u00e7e de so figgio, Zane (dito da p\u0153u \"Sen\u00e7a T\u00e6ra\"), co-a figgia do Feipo. Repigiao tuttavia a lotta, l'Enrico II, sconfito, o moiva doppo avei firmao una paxe umiliante (trattao de Azay-le-Rideau, 6 luggio 1189). Intanto ferveiva i preparativi do Feipo pe-a ter\u00e7a crox\u00e2 ch'o l'intrapreize insemme co l'imperat\u00f4 Federigo Barbarossa e o re d'Inghilt\u00e6ra Ricardo C\u0153u de Lion: o s'imbarc\u00f2 a Zena, dirizendose a San Zane d'Acri, dove i crestien aveivan concentrao tutti i so sforsci pi aranc\u00e2 a \u00e7itt\u00e6 a-i mussurmoen. Gh'ariescin doppo de penose vexende (1191). \nTornao in patria, profittando de l'assen\u00e7a do Ricardo C\u0153u de Lion ch'o l'ea prexon\u00ea, o l'attacc\u00f2 i teritoi ingreixi in Normandia, continoando a gu\u00e6ra asc\u00ec doppo a libera\u00e7ion do Ricardo e contra o so success\u00f4 Zane Sen\u00e7a T\u00e6ra, sen\u00e7a risparmio de corpi dovendo frontezz\u00e2 a contemporania rebellion de quarche f\u0153\u00fcdatai fran\u00e7eixi; o l'ariesc\u00ec a assest\u00e2 infin, con de sucescive vittoie, un corpo decixivo a-a poten\u00e7a ingleize in Fran\u00e7a ocupando Normandia, Bretagna, Poitou e Aquitania, malgrao l'apoggio de pappa Innocen\u00e7o III a-i Ingleixi (1208). Into 1213 o \u00e7erc\u00f2 vanamente de port\u00e2 a gu\u00e6ra in sce-o s\u0153u m\u00e6ximo de l'Inghilt\u00e6ra; da p\u0153u o l'apoggi\u00f2 o Federigo II de Svevia, inta conquista do poei imperi\u00e2, contra l'Otton de Brunswick, vin\u00e7endo quest'urtimo inta battaggia de Bouvines (1214), inta qu\u00e6 o sconfisse asc\u00ec doi potenti f\u0153\u00fcdatai rebelli, o conte de Fiandra e o conte de Boulogne. \nO fu o momento curminante da possan\u00e7a do Feipo, ch'o se v\u00f3z\u00e8tte a-o consolidamento di risurt\u00e6 za \u00f3tegnui arembandose a-e organizza\u00e7ioin \u00e7ittadi\u00f1e contro a f\u0153\u00fcdalit\u00e6. O conserv\u00f2 attezamento indipendente inti riguardi do papato, segge a propoxito do so divor\u00e7io da Ingeborg de Danimarca (ch'o l'aveiva sposao in segonde no\u00e7\u00e7e into 1193), segge inti riguardi da politica ingleize, segge pe-e continue limita\u00e7ioin a-o poei di vescovi. \nPolitico abile e acorto, tenaxe inta realizza\u00e7ion di so cen, o Feipo o fond\u00f2 in sce de sade base a monarchia fran\u00e7eize."}
{"id": "10478", "revid": "7530", "url": "https://lij.wikipedia.org/wiki?curid=10478", "title": "Giulio Cesare", "text": "Gaio Giulio Cesare \u00f2 \u00c7esae, (ciu antig. \"\u00c7ezaro\", lat. \"C. Iulius Caesar\"). - Gener\u00e2 roman, triunviro, dittat\u00f4 (Romma 100/102 - 44 a. C.). \nNasci\u00fao da nobile famiggia roma\u00f1a, o fu bandio da Scilla; o prest\u00f2 servizio inte province de l'Axia Min\u00f4 tra l'81 e o 78, o fu quest\u00f4 into 70, edile into 65, pontefixe mascimo into 63, pret\u00f4 in Spagna into 62. A Romma into 60 a. o Cesare o constitu\u00ec o primmo triumvirato co-o Pompeo e o Crasso. Console into 59, o conquist\u00f2 a Gallia. Invitao da-o Senato a depo\u00f1e l\"'imperium\", o marci\u00f2 contra-o Pompeo into 49. Sconfito i aversai in Spagna, o gu\u00e1gn\u00f2 asc\u00ec a battaggia de Farsalo, in Tessaggia (48). Passao in Egitto, o debell\u00f2 i pompeien in Affrica a Tapso (46) e a Munda (45). Tornao a Romma, nominao dittat\u00f4, o fu ama\u00e7\u00e7ao inte una congiua o 15 mar\u00e7o do 44 a. mentr'o se a\u00e7inzeiva a 'na spedi\u00e7ion milit\u00e2 in Oriente.\nVitta e attivit\u00e6.\nI so nobili nat\u00e6 son deriv\u00e6 da l'apartenen\u00e7a a-a \"gens Iulia\", mentre da so d\u00e6ta de nascita no gh'\u00e8 \u00e7erte\u00e7\u00e7a. Nevo de Marrio e zenne de Cinna, do qu\u00e6 o l'aiva sposao a figgia Cornelia, o fu misso a-o bando da Scilla. Se segnal\u00f2 inte l'asciddio de Mitilene e o parte\u00e7ip\u00f2 co-o Servilio a-a campagna contra i pirati into 78. Morto Scilla, o se misse in vista con di procesci sciaatoxi contra de note personalit\u00e6, da p\u0153u o se rec\u00f2 a Rodi a studi\u00e2 retorica. O caze' prexon\u00ea di pirati, o fu liberao, e doppo aveili punii co-in'aodaxe spedi\u00e7ion, o parte\u00e7ip\u00f2 a-a ter\u00e7a gu\u00e6ra mitridatica. \nO l'apoggi\u00f2 o Pompeo (do qu\u00e6 o v\u00e8gne da p\u0153u cugnao, into 67, sposando a Pompea) e o Crasso inta so \u0153uvia de demoli\u00e7ion da constitu\u00e7ion scilla\u00f1a.\nO fu quest\u00f4 in Spagna into 70, edile into 65, pontefixe mascimo into 63. \nAverso a l'oligarcia dominante da qu\u00e6 o conosceiva ben, no sen\u00e7a \u00e9sine parte\u00e7ipe l\u00ea m\u00e6ximo, a coru\u00e7ion e i dissensci e o desprexava l'incapa\u00e7it\u00e6 de governo, o no fu estranio a-i preparativi rivolu\u00e7ionai do Catili\u00f1a, ma, prevedendone o fallimento, o se ne separ\u00f2 in tempo, p\u00f9 \u00e7ercando da p\u0153u de sarv\u00e2 i conzu\u00e6 da-a pe\u00f1a de morte.\nInto 62 fu pret\u00f4 e into 61 propret\u00f4 in Spagna dov'o s'inricch\u00ec a speize di sudditi no meno di atri governato\u00ee de quello tempo e o fu cosc\u00ec in grao de pag\u00e2 i debiti di qu\u00e6 l\u00ea asc\u00ec o l'ea oberao.\nInandiao ormai a vegn\u00ee un tra i ciu potenti ommi politichi de Romma, o s'acord\u00f2 into 60 (o cosc\u00ec d\u00edto primmo triunvirato) con doi maggiorenti i qu\u00e6 pe-e so ricche\u00e7\u00e7e e pe-o credito aquistao co-e so vittoie aspiavan a 'na superioit\u00e6 che da di atri ciu liggi a-e tradi\u00e7ioin repubblica\u00f1e a l'ea contrast\u00e2, o Pompeo (o qu\u00e6 o spos\u00f2 a figgia do Cesare, Giulia) e o Crasso. I trei dominon effettivamente, sciben che illegalmente, a repubbrica. O Cesare o fu eletto console pe-o 59. O fe\u00e7\u00e7e aprov\u00e2 una lezze agraia ch'a l'ordenava a distribu\u00e7ion de t\u00e6re ancon disponibile.\nMediante un plebiscito o l'ebbe o comando milit\u00e2 da Gallia Cisalpi\u00f1a e de l'Illiigo, a-o qu\u00e6 o Senato o l'azonse a Gallia Narbonense. Inta Gallia o l'intervegne subbito contro i Elve\u00e7\u00e7i che mena\u00e7\u00e7avan a provin\u00e7a roma\u00f1a, vin\u00e7endoli a Bibratte (58), e contro o prin\u00e7ipe germanico Ariovisto, ch'o s'ea stabilio inta Gallia, costrenzendolo a ripass\u00e2 o Ren. Into 57 o vinse i Nervi e o sottomisse o paise di Belgi. Into 56 o sottomisse i Veneti de l'Armoega e mentre o so l\u0153ugotenente Publio Crasso, figgio do triunviro, o l'ocupava l'Aquitania, o sconfisse i Moin e i Menapi, portando a termine l'ocupa\u00e7ion do Belgio. Into 55 o disperse i Tentei e i Uxipeti, e pe comp\u00ee un'a\u00e7ion dimostrativa contro i so ali\u00e6 o fe\u00e7\u00e7e costru\u00ee un ponte in sce-o Ren, o travers\u00f2 o sciumme, o devast\u00f2 o paise di Scigambri e quello di Ubi. O se voze' quindi a-a Britannia organizzando doe spedi\u00e7ioin into 55 e into 54 ma o trov\u00f2 fea rescisten\u00e7a. Tornao in Gallia, o dovette frontezz\u00e2 i agita\u00e7ioin organizz\u00e6 specialmente da l'Ambiorixe, cappo di Eburoin, e contro de l\u00ea o dovette condue una gueriggia sfibrante e sterile. A rebellion a razonse o so curmine into 52, sotta a guidda de Ver\u00e7inzetorixe. O Cesare o preize Avaigo, o fall\u00ec davanti a Gergovia, ma doppo avei constreito o Ver\u00e7inzetorixe a rifugi\u00e2se a Alexia, o ghe l'ascidi\u00f2 e mediante un'a\u00e7ion milit\u00e2 genialiscima o-o vinse e o mand\u00f2 prexon\u00ea a Romma. Quindi, con di a\u00e7ioin risolutive contra i poppoli no ancon sozov\u00e6, o comp\u00ec l'\u0153uvia de conquista da Gallia.\nO triunvirato co-o Pompeo e o Crasso, rinovao inte l'acordio de Lucca (56), o s'ea desf\u00e6to co-a morte do Crasso (53), e o Pompeo, aprofittando de l'assen\u00e7a do Cesare, o l'ea de f\u00e6to o padron de Romma. Quande-o Cesare, a-a fin da gu\u00e6ra gallica, o poze a candidatua a-o consolato, o Pompeo o preteize che-o Cesare o foise presente a Romma doppo avei deposto l\"'imperium\". O Cesare, ch'o no voeiva mettise in t\u00e2 moddo a-a mer\u00e7\u00e8 do Pompeo, o se prepar\u00f2 a-o conflito armao. Deciarao nemigo pubbrico, o varc\u00f2 a-o Rubicon o confin de l'Italia (zenn. 49), violando a lezze ch'a vietava a presen\u00e7a in Italia di magistr\u00e6 investii de \"imperium\" provinci\u00e2. In sostan\u00e7a, o Cesare o voeiva avei sotta man e so fedele legioin inte l'atto de f\u00e1se defei o consolato, mentre \u00e7o no poeiva \u00ease consentio da-o Pompeo o qu\u00e6, p\u00f9 voendo primezz\u00e2 int'o stato, o tegniva lonta\u00f1e inta Spagna e so legioin e o l'amiava cosc\u00ec a asegu\u00e1se \u00f9na specce de prin\u00e7ipato leg\u00e2 che molti oligarchichi ean propensci a a\u00e7ett\u00e2.\nMa aponto pe questo o se trov\u00f2 in Italia dezarmao de fronte a-o Cesare. Questi co-ina legion o l'avan\u00e7\u00f2 con tanta rapidit\u00e6 che-o Pompeo o vidde imposcibile ogni rescisten\u00e7a e o se reti\u00f2 in Gre\u00e7ia. Ocup\u00e2 Romma e l'Italia, o Cesare o conquist\u00f2 l'ali\u00e2 Marseggia che, fedele a-o Senato, a gh'aveiva refiao obedien\u00e7a, o dom\u00f2 in Spagna e legioin do Pompeo comand\u00e6 da l'Afranio e o Petreio. O se v\u00f3ze' quindi contra o Pompeo ch'o l'aveiva organizzao in Oriente un esercito noteive, ma no aguerio e omogeneo comme quello do Cesare; no l'\u00e8 quindi maaveggia se doppo alterne vexende o Cesare o riport\u00f2 in sce-o Pompeo a decixiva vittoia de Farsalo (48); o Pompeo fu da p\u0153u assascinao in Egitto dov'o l'aveiva \u00e7ercao scampo. Recaose a Lusciandria, o Cesare o pose in sce-o trono d'Egitto a Cleopatra, o vinse o Farnaxe II into gio de 5 giorni (\"veni vidi vici\") presso Zela (47). Lasciao in Italia \"magister equitum\" o Marco Antogno, o sbarc\u00f2 in Africa dove i Pompeien, ali\u00e6se a-o Giuba I de Numidia, se mostravan mena\u00e7\u00e7oxi e nonostante l'infeioit\u00e6 de for\u00e7e o-i vinse a Tapso (46): o Labien, ex cesarian, e i figgi do Pompeo fuzzin in Spagna; i maggio\u00ee esponenti da fa\u00e7ion e o Giubba perin, o Caton o se dette a morte. A Munda (45) o sconfisse o Gneo Pompeo, figgio do Grande.\nPadron ormai do stato, o l'ateize con ece\u00e7ion\u00e2 sagaxa e energia a riordin\u00e2 a cosa pubbrica e, sorvetutto, a consolid\u00e2 into m\u00e6ximo tempo l'aotorit\u00e6 centr\u00e2 e i aotonomie loc\u00e6. Doppo a battaggia de Farsalo o l'ebbe a dittatua a tempo indeterminao, o consolato pe 5 anni, a poist\u00e6 tribuni\u00e7ia a vitta, pe trei anni o t\u00e8gne a \"praefectura morum\", doppo a vittoia de Munda o ri\u00e7eve' da-o Senato o tittolo de \"imperator\": questa somma de poei \u00e7iv\u00ee e milit\u00e6 a configuava o so governo comme 'na monarchia. O riordin\u00f2 o stato co-ina serie de lezze, o complet\u00f2 a so posta o Senato, o dedusse de colonie, o distribu\u00ec de t\u00e6re a-i so veteren, o riform\u00f2 o calendaio, o disegn\u00f2 di aodaxi progetti urbanisteghi in Romma. Dexidioso de paxific\u00e2 i a\u00f1imi, o l'amnisti\u00f2 i nemixi; o l'adott\u00f2 l'Ottavio, o fut\u00fao Aogusto. Qu\u00e6 che foisan i so concetti definitivi in sce-e forme da d\u00e2 a-o so governo, \u00e7erto l'\u00e8, e a nisciun sfuzziva, ch'o l'intendeiva conserv\u00e2 e transmette a 'n sucess\u00f4 a pine\u00e7\u00e7a de l'aotorit\u00e6 ch'a l'ea inte so moen. E questo o spiega o contrasto into qu\u00e6 se trovava con l\u00ea tutti quelli, e ean tanti, che pe di motivi diversci arestavan atacc\u00e6 a-a tradi\u00e7ion da libert\u00e6 repubbrica\u00f1a.\nFormaose 'na congiua de circa 60 senato\u00ee, capezz\u00e6 da-o Bruto e da-o Cascio, o fu ama\u00e7\u00e7ao con 23 corpi de pugn\u00e2 inta Curia Pompeia davanti a-a stattoa do Pompeo a-e ide de mar\u00e7o do 44 a. C.\nMa se tanti di disegni do Cesare perin con l\u00ea, una gran parte da so \u0153uvia a ghe sorvevisse: an\u00e7itutto a concescion da \u00e7ittadinan\u00e7a a-i Transpaden, pe-a qu\u00e6 l'Italia into senso politico a razonse effettivamente o confin di Arpe, da p\u0153u a conquista da Gallia e l'inandio a-a pi\u00f1a integra\u00e7ion di Galli into mondo Roman (pres., esercito, vitta pubbrica), ch'o fe\u00e7\u00e7e de questo paise un centro e un baloardo da civilt\u00e6 lati\u00f1a. Infin co-a rapidit\u00e6, ardite\u00e7\u00e7a, organi\u00e7it\u00e6 da so \u0153uvia de legisla\u00e7ion e de governo, o mostr\u00f2 i vantaggi che poeiva aveighe Romma da l'aboli\u00e7ion de l'oligarchia senatoia a-a qu\u00e6 se doveiva o m\u00e1governo do qu\u00e6 sofriva a \u00e7itt\u00e6 e l'Impeo, e in t\u00e2 moddo o l'axeivo\u00f2 a-o so erede e sucess\u00f4 Ottavian a via ch'a-o condusse a-o prin\u00e7ipato.\nO so retr\u00e6to o n'\u00e8 noto segge da-e mon\u00e6e, segge da de teste marmoie (Pisa, Camposanto, Vatican, Berlin, Nappoli, Castello de Agli\u00e8), e da-a statua loric\u00e2 into Paaxo Senatoio a Romma; tutte presentan un voto magro, oss\u00fao, con in\u00e7ipiente carvi\u00e7\u00e7ie, sbarbao. A figua do Cesare a l'ha inspiao numeroxi artisti e di \u0153uvie d'arte d'ogni tempo, specie de tiatro.\n\u0152uvie.\nO Cesare o fu asc\u00ec eccellente scrit\u00f4, libero da modelli, guidao solo da-o so genio. Se \u00e7itta do Cesare zoeno un poemetto \"Laudes Herculis\", una tragedia \"Oedipus\", di atre poexie legge; ciu tardi (46 a. C.), durante a marcia da Romma a Munda o compose un poemetto d'imprescioin de vi\u00e6gio: \"iter\". O l'arecugette asc\u00ec di moddi de d\u00ee argui (\"Dicta\" \u00f2 \"Apophthegmata\"). De l'oratoia, tutta politica, do Cesare, ben ammir\u00e2 da-i so contemporanei e esalt\u00e2 da-o \u00c7i\u00e7ion m\u00e6ximo e doppo da-o Quintilian e aatri, no resta ninte. O s'ocup\u00f2 asc\u00ec de teorie lenguisteghe into trattao \"De analogia\", do 54, dedicao a-o \u00c7i\u00e7ion, in doi libbri; o ghe mostrava che base d'ogni eloquen\u00e7a a l'\u00e8 a \u00e7ernia de paole e che bez\u0153ugna fuzz\u00ee e paole insolite; prin\u00e7ipio baxil\u00e2 n'ea a \"ratio\", l'analogia di Lusciandrin. Importante doveiva \u00ease l\"'Anticato\", finta ora\u00e7ion giudi\u00e7iaia in risposta a-o panegiico do \u00c7i\u00e7eron pe-o Caton morto. De lettie de Cesare gh'emmo solo di sazzi inta cole\u00e7ion de lettie \u00e7i\u00e7ionia\u00f1e: brevi, limpide, concise. Grave sorvetutto a l'\u00e8 a perdia de rela\u00e7ioin a-o Senato in sce-e opera\u00e7ioin inta Gallia.\nI \"Commentarii de bello Gallico\", composti rapidamente inte l'inverno 52-51, e quelli \"de bello civili\" dovieivan \u00ease, comme dixe a paola \"commentari\", sencia arecugeita de materi\u00e2 pe storichi e poeti futui; ma za o Ciceron giudicandoli da-o ponto de vista lettiaio, o i dixeiva \"nudi, recti, venusti\", azonzendo che-o Cesare o l'aveiva levao a-o fut\u00fao storico a poscibilit\u00e6 de racont\u00e2 quelli f\u00e6ti megio de l\u00ea. O carattere evidentemente apologetico de quelli o rende necessaie de riserve in sce-a veit\u00e6 do contegn\u00fao, specialmente pe-i \"Commentarii de bello civili\". O \"Bellum Gallicum\" o d\u00e0 in 7 libbri o conto di anni de gu\u00e6ra da-o 58 a-o 52: da-a spedi\u00e7ion contra i Erve\u00e7\u00e7i scin a-a vittoia definitiva. O \"Bellum Civile\" in trei libbri o d\u00e0 o conto di f\u00e6ti da-o 49 a-o 48: da-o Rubicon a Lusciandria. Di ofi\u00e7i\u00e6 do Cesare completon l'\u0153uvia: l'Aulo Ir\u00e7io o scrisse un ottavo libbro do \"Bellum Gallicum\" comprendente i avegnimenti do 51 e do 50, sfor\u00e7andose de segu\u00ee into scrive a mainea do Cesare; no lontan da l\u00ea (e segondo i ciu, aoa, da identificase con l\u00ea) l'\u00e8 l'aot\u00f4 do primmo di trei scriti in continoa\u00e7ion do \"Bellum Civile\" contegninti i eventi de gu\u00e6ra di anni 47, 46, e 45: \"Bellum Alexandrinum, Bellum Africanum, Bellum Hispaniense\" (incompleto). I aoto\u00ee di atri doi, ignoti, son ben infeio\u00ee pe lengua e stile."}
{"id": "10482", "revid": "12052", "url": "https://lij.wikipedia.org/wiki?curid=10482", "title": "Felix Mendelssohn", "text": "Jakob Ludwig Felix Mendelssohn-Bartholdy (Amburgo 1809 - Lipsia 1847). Compoxit\u00f4 e dirett\u00f4 d'orchestra tedesco.\nVitta.\nFiggio do banch\u00ea Abrammo (convertio a-o protestanteximo), o visse da primma a Berlin, da-o 1811, da p\u0153u (con frequentiscimi vi\u00e6gi in Fran\u00e7a, Germania, Itallia, Gran Bretagna, ecc.) da-o 1835 a Lipsia, dirett\u00f4 do Gewandhaus e do Conservatoio da l\u00ea fondao. Fecondiscimo e spesso noteive compoxit\u00f4, fin da zoeniscimo, o scrisse circa 121 \u0153uvie muxic\u00e6 e molte \u00e2tre no numer\u00e6. \nTra e prin\u00e7ip\u00e6, se ricordan e muxiche de scena pe o \"S\u0153unno d'una n\u0153utte de meza st\u00e6\", \"Atalia\", \"Antigone\", \"Edipo a Colono\"; e \"ouvertures\" \"A grotta de Fingal\", op. 26, \"A bella Meluxi\u00f1a\", op. 32, \"ouverture\" d\u00eeta \"de Trombe\", op. 101; 5 scinfonie (I, op. 11, II, con voxe: \"Lobgesang\", op. 53; III, \"Scozzeize\", op. 56; IV, \"Italia\u00f1a\", op. 90; V, d\u00eeta \"da Riforma\", op. 107); 2 con\u00e7erti pe pianoforte, op. 25 e 40, e 1 pe violin, celeberrimo, op. 64; 2 \u00f3t\u00f3i, \"Paulus\", op. 36, e \"Elias\", op. 70; 1 ottetto, quintetti, quartetti, trii, 1 sestetto e molte \u00e2tre paggine da cammia; \"Rond\u00f2 capri\u00e7\u00e7ioso\", \"Roman\u00e7e sen\u00e7a paole\", \"Varia\u00e7ioin\", ecc. pe pianoforte solo; preluddi con fuga e 6 sun\u00e6 pe organo, \"Lieder\", coi. M., a-o qu\u00e6 p\u00f9 fan difetto, spesso, o forte senso drammatico, l'esprescion pregnante, o vig\u00f4 da scintexi, o g'ha spiito essen\u00e7ialmente lirico e o l'amma destendise inta tranquilla e espresciva grazia do narrat\u00f4; ma dove o se concentre, no gh'ammanca di accenti de intenscit\u00e6 noteive (\"Lobgesang\") \u00f2 de grandioxit\u00e6 degna do soggetto (\"Paulus, Elias\"). \nInzegno limpido e raffinao, delicatamente senscibile (se pense a l'aereo z\u0153ugo de l'ouverture a-o \"S\u0153unno de'na n\u0153utte de meza est\u00e6\", composta a d\u00eesett'anni), superiormente colto, tecnicamente ferrao (s'amien e gren pagine di otoi e quelle pe organo), M. o l'ebbe, comme pochi, o don da cantabilit\u00e6 suaxiva, se\u00f1a, arg\u00fba e tennia e ben se gh'adixe a formula de \"clascico tra i Romanteghi\" (de 'n clascicismo derivao da Goethe, de 'n Romanti\u00e7ismo esemplao sorvetutto da Weber) into qu\u00e6 se spegia a caratteristega so fuxon tra o gusto person\u00e2 e a spiitualit\u00e6 de l'ambiente. A-i so esordi comme dirett\u00f4 d'orchestra se deve o prin\u00e7ippio de una rivaluta\u00e7ion de J. S. Bach, co-a storica esecu\u00e7ion antologica da \"Pascion segondo Matt\u00ea\" (1929)."}
{"id": "10483", "revid": "1211", "url": "https://lij.wikipedia.org/wiki?curid=10483", "title": "Pinhani", "text": "I Pinhani son un gr\u00fcppo t\u00fcrco de soft-rock form\u00f2u a Istanbul inte 'n primmo momento da do\u00ee cux\u00ecn: Sinan Kaynak\u00e7\u0131 (cantante e chitarista) e Zeynep Eyl\u00fcl \u00dc\u00e7er (cantante e bassista).\nI \u00e4tri conponenti fissi do gr\u00fcppo son Ak\u0131n Eldes primmo chitarista e Hami \u00dcnl\u00fc ch'o seunna a bater\u00eea. I Pinhani an public\u00f2u eutto dischi, \u0130nand\u0131\u011f\u0131n Masallar (F\u00f6e da credde) (2006), Zaman Beklemez (O tempo o no aspeta) (2008), Ba\u015fka \u015eeyler (\u00c4tre c\u00f6se) (2012), Canl\u0131 Yay\u0131n (Trasmission in diretta) (live, 2013), Kedik\u00f6y (2016), On T\u00fcrk\u00fc (Dexe T\u00fcrchi) (2018), Yollar Bizi Bekler (E stradde ne aspetan) (2019) e Konserdeyim (Son a-o con\u00e7erto) (Live, 2019-20) .\nDiscograf\u00eda.\n2006 - \u0130nand\u0131\u011f\u0131n Masallar.\n1. \u0130stanbul'da\n2. Seni Bana Anlat\u0131rlar\n3. Hele Bi Gel\n4. Beni Al\n5. D\u00f6n Bak D\u00fcnyaya\n6. Ben Nas\u0131 B\u00fcy\u00fck Adam Olucam\n7. Haftan\u0131n Sonu\n8. Unutuldular\n9. Y\u0131ld\u0131zlar\n10. G\u00f6zler Anlat\u0131r\n2008 - Zaman Beklemez.\n1. Zaman Beklemez\n2. D\u00fc\u011f\u00fcn\n3. A\u011flama\n4. Ne G\u00fczel G\u00fcld\u00fcn\n5. Dursana D\u00fcnya\n6. S\u0131ras\u0131 De\u011fil\n7. Yans\u0131n\n8. Bir Anda\n9. Yaln\u0131zl\u0131k\n10. Sevmekten Usanmam\n11. D\u00fc\u011f\u00fcn Dernek\n2012 - Ba\u015fka \u015eeyler.\n1. Bana Hediye\n2. Yitirmeden\n3. Beni Unutur Musun?\n4. Ka\u00e7sam Gitsem\n5. \u00c7ok A\u015f\u0131k\n6. De\u011firmendeki\n7. Hi\u00e7 Kimseyim\n8. Kendime Zarar\u0131m\n9. D\u00fc\u015fen Yapra\u011f\u0131n \u0130\u00e7inde\n10. Eyl\u00fcl\n11. Kap\u0131 Paras\u0131\n12. G\u00fcnayd\u0131n Sevgilim"}
{"id": "10484", "revid": "12052", "url": "https://lij.wikipedia.org/wiki?curid=10484", "title": "Aristotele", "text": "Arist\u00f2tele (\u00f2 \"Arist\u00f2tile\"; gr. \u1fbf\u0391\u03c1\u03b9\u03c3\u03c4\u03bf\u03c4\u03ad\u03bb\u03b7\u03c2, lat. \"Aristot\u0115les\", into latin Medioev\u00e2 \"Aristot\u012dles\", Stagira 384-83 a. C. - Calcidde 322 a. C.). \nFilosofo grego. O fu, con Socrate e Platon, un di ciu gren pensato\u00ee de l'antighit\u00e6 e de tutti i tempi. \nNasci\u00fao da una famiggia de meghi, o se form\u00f2 inte l'Accademmia platonica; doppo a morte de Platon o comen\u00e7\u00f2 un periodo de vi\u00e6gi durante o qu\u00e6 o l'insegn\u00f2 in molte \u00e7itt\u00e6; tra o 343 e o 342 o s'occup\u00f2, sciu recesta de Feipo II de Macedonia, de l'educa\u00e7ion de Lusciandro Magno; tornao a Atene o fond\u00f2 into 335-34 a so sc\u0153ua, o Li\u00e7eo. A so attivit\u00e6 de ri\u00e7erca a l'\u00e8 st\u00e6ta prodigiosa: o l'ha affrontao di studdi de metafixica, fixica, biologia, psicologia, ettica, polittica, poettica, retorrica e loggica, discipli\u00f1e a-e qu\u00e6 o desse veste scistemattica, creando una vea e propria \"enciclopedia do savei\" ch'a l'ha dominao a cortua occident\u00e2 scin a-o 17\u00b0 seccolo. O \"corpus\" aristotellico, saiv'a d\u00ee o complesso de so \u0153uvie a noi pervegnue, o l'\u00e8 costituio da-i scriti esoterichi (interni, saiv'a d\u00ee destin\u00e6 a-a so sc\u0153ua), mentre di scriti essoterichi (destin\u00e6 a-o pubbrico) gh'aresta pochi frammenti.\nVitta.\nFiggio de Nicomaco, mego de Aminta II de Macedonia, Aristottile o trascorse i primmi anni da so zoent\u00f9 a Pella. Morto o po\u00e6, o l'ebbe comme tut\u00f4 un parente de nomme Prosseno, do qu\u00e6 da p\u0153u o l'adot\u00f2 o figgio. A dix\u0153utt'anni o se transfei a Atene e o l'intr\u00f2 a f\u00e2 parte de l'Accademia platonica arestandoghe pe qu\u00e6xi vint'anni, scin a-a morte do Platon, verso o qu\u00e6 o nutr\u00ec sempre, malgraddo tutte e inven\u00e7ioin e e madixen\u00e7e, profonda amixi\u00e7ia e venera\u00e7ion: basta a attest\u00e2lo o celebre elogio - che \u00e7erto va riferio a Platon - de l'\"ommo che i marvaxi no han manco o diritto de l\u00f3d\u00e1\", contegn\u00fao inte l'eleg\u00eda pe l'art\u00e2 dedicao a E\u00fcdemo de \u00c7ippro. O fu quindi in parte pe di motivi politichi e in parte pe i dissensci con Spe\u00fcxippo, o n\u0153uvo scolarca de l'Accademia, che Aristottile, in compagnia de Senocrate, o lasci\u00f2 Atene pe and\u00e2 in Axia Min\u00f4, presso Ermia, tiranno de Atarneo. Inta vexi\u00f1a Troade, a Scepsi e a Asso, existeiva de comunit\u00e6 platoniche, e in quelle Aristottile o comen\u00e7\u00f2 a desg\u0153ugge o so magisteo. O gh'arest\u00f2 trei anni e Ermia o ghe dette in mogg\u00ea a nessa e figgia adotiva Pi\u00e7\u00e7ia. Foscia proprio pe e inscisten\u00e7e do disceppolo Teofrasto o se trasfer\u00ec a Mitilene, dov'o l'insegn\u00f2 scin a-o 343-42, quande o l'acugette l'invio de rec\u00e1se a-a corte de Feipo II de Macedonia pe \u00f3cup\u00e1se de l'educa\u00e7ion do prin\u00e7ipe Lusciandro. \nAsceizo questi a-o trono, o torn\u00f2 a Atene e o ghe fond\u00f2 into 335-34 una sc\u0153ua che, da-a so sede, o re\u00e7into sacro a Apollo Li\u00e7eo, a trasse o nomme de Li\u00e7eo, e da-o \u03c0\u03b5\u03c1\u03af\u03c0\u03b1\u03c4\u03bf\u03c2 \"passeggi\u00e2\", che i so membri percorivan discutendo, quello de Per\u00ecppato, \u00f2 sc\u0153ua peripatetica. Doppo circa dozz'anni de dire\u00e7ion da sc\u0153ua, morto Lusciandro e prevarsciuo in Atene o partio antimacedonico, Aristottile o fu accusao de empiet\u00e6, ma o sfuzz\u00ec a-o processo reparando a Car\u00e7idde inte l'E\u00fcbea, dov'o mo\u00ec l'anno doppo (322) de una maotia de st\u0153umago.\n\u0152uvie.\nCirca a stoia e o carattere di scriti de Aristottile molta luxe a l'\u00e8 st\u00e6ta f\u00e6ta inti urtimi dexenni: i antighi conobban una serie d'\u0153uvie, inta ciu gran parte dialogiche, pubbric\u00e6 da-o m\u00e6ximo Aristottile e l\u00f3d\u00e6 asc\u00ec pe i preggi da so forma lettiaia, da qu\u00e6 noi poemo leze solo che pochi frammenti (tra e prin\u00e7ip\u00e6: \"Grillo\", \"E\u00fcdemo\", \"Protreptico\", \"In sce-a giusti\u00e7ia\", \"In sce-a filosofia\", \"In sce-e idee\", \"Polittico\", \"Sofista\", ecc.). A perdia de quest'\u0153uvie dedic\u00e6 a-o pubbrico (e per\u00e7\u00f2 d\u00eete \"essoteiche\") a l'\u00e8 \u00e7ertamente dovua a-a pubbrica\u00e7ion, f\u00e6ta da Andronico da Rodi, di scriti che l'Aristottile e di discepoli aivan red\u00e6to in fon\u00e7ion di corsci de le\u00e7ioin desgugeiti a l'interno do Li\u00e7eo (per\u00e7\u00f2 d\u00eete \"esoteiche\" \u00f2, asc\u00ec, \"acroamattiche\", saiv'a d\u00ee destin\u00e6 a l'ascoto e costitoente o \"Corpus aristotelicum\" da niatri atoalmente possed\u00fao). \nQuesta pubbrica\u00e7ion che, segondo a tradi\u00e7ion, a concrue una stoia ass\u00e6 romanzesca de t\u00e6 scriti, a fe\u00e7\u00e7e co-o tempo pass\u00e2 in segondo cian i scriti essoteichi. A ricostru\u00e7ion de vexende di scriti de Aristottile e di ambienti in ti qu\u00e6 queste s'inandion han permisso de comprende comme de man in man, an\u00e7i, i scriti essoterichi vegnissan nettamente contraposti a quelli esoterichi; e percose inti primmi se scorzeiva de larghe tra\u00e7\u00e7e de dotri\u00f1e platoniche, se faoez\u00f2 che in questi Aristottile o no gh'avesse svelao o so veo pensceo (riservao a-i discippoi comen\u00e7\u00e6 e a-i \u0153uvie esoteriche), ma o l'avesse solo espresso de f\u00e1se opignioin d'atri; \u00e7o asc\u00ec in base a l'err\u00e2 convin\u00e7ion che l'Aristottile o l'avesse criticao a-a reixe a dotri\u00f1a platonica scin da-o so primmo soggiorno inte l'Accademia. Questa tradi\u00e7ion e l'immagine stereotipa de un Aristottile scistematico, reddeno e immutabile han pe longo tempo paralizzao a critica moderna asc\u00ec, oscillante tra a tenden\u00e7a de conscidi\u00e2 no aotentiche i \u0153uvie essoteriche (Ross) e quella de esponze da queste ogni tra\u00e7\u00e7a de platonismo pe sarv\u00e2ne l'aotenti\u00e7it\u00e6 (Bernays).\nL'\u00e8 gran meito do Jaeger (e in Italia do Bignon) avei d\u00e6to un'imposta\u00e7ion n\u0153uva a-o problema, consciderando i \u0153uvie essoteriche e o platonismo in queste espresso comme documento da primma fase de l'evolu\u00e7ion filosofica de l'Aristottile, evolu\u00e7ion rintra\u00e7\u00e7abile asc\u00ec tra i vari strati reda\u00e7ion\u00e6 riconoscibili inte m\u00e6xime \u0153uvie acroamatiche. Inta so dispoxi\u00e7ion scistematica queste son e seguente: \nI \u0153uvie pervegnue.\nE linnie do sviluppo filosofico de l'Aristotele, che da-o Jaeger in \u00e7a se son sempre megio vegnue individoando, consentan de distingue trei periodi: quello accademico, quello do soggiorno a Asso, a Mitilene e in Macedonia e, infin, quello de l'insegnamento a-o Li\u00e7eo. \nInto primmo periodo, a-o qu\u00e6 remonta, tra i atri, i scriti \"E\u00fcdemo\", \"Protreptico\" e \"In sce-a giusti\u00e7ia\", l'Aristottile o repiggia a dotri\u00f1a platonica de l'immortalit\u00e6 de l'a\u00f1ima, conscider\u00e2 comme \"forma determin\u00e2\", saiv'a d\u00ee comme sostan\u00e7a (e no ancon, quindi comme \"forma de quarcosa\", saiv'a d\u00ee do corpo, comme sai\u00e2 ciu tardi); o l'exarta a vitta contemplativa e l'exer\u00e7i\u00e7\u00e7io da \u03d5\u03c1\u03cc\u03bd\u03b7\u03c3\u03b9\u03c2 (platonicamente inteisa comme a forma ciu \u00e2ta de riflescion e quindi comme o ciu nobile attezzamento che o filosofo o posse assumme, ben desp\u00e6gia, quindi, da quella \"pruden\u00e7a\" che l'Aristottile o l'inci\u00f3di\u00e2 inta serrie de virt\u00f9 inte l'Etica Nicomachea), o consciddera o ben comme o \"fin\" (\u03c4\u03ad\u03bb\u03bf\u03c2) supremo. \nInto segondo periodo, l'Aristottile o porta in primmo cian i motivi de divergen\u00e7a da-o platonismo: Platon m\u00e6ximo, inti so urtimi dialoghi, o l'aveiva sottoposto a so dotri\u00f1a de idee a un potente sfor\u00e7o de rielabora\u00e7ion, conscente de nomiose difficort\u00e6 da quella sciuscit\u00e6. Spe\u00fcxippo, d'atra parte, o l'aveiva accentoao l'aspetto matematico de idee e in sce questa interpreta\u00e7ion s'pont\u00f2 daprimma e critiche de Aristottile, pe estendise dap\u0153u de man in man a-a dotri\u00f1a platonica in gener\u00e2 e sorvetutto a-a \"separa\u00e7ion\" de idee da-e cose. Da-a rente a-i scriti in sce-a filosofia e in sce-e idee remonta a questo periodo e se\u00e7ioin ciu antighe da Fixica, da Metafixica, de l'Etica E\u00fcdemea e da Politica, inte qu\u00e6 ciu evidente en ancon e tra\u00e7\u00e7e do platonismo (D\u00ea, supremo ordinat\u00f4 e fin de tutte e cose; l'anima\u00e7ion di \u00e7\u00ea; l'etere quinto elemento, ecc.). \nInto ter\u00e7o periodo, infin, a-o qu\u00e6 remonta a reda\u00e7ion de squ\u00e6xi tutto o \"Corpus aristotelicum\" da noi possed\u00fao, l'Aristottile o razonze a pi\u00f1a maturit\u00e6 dotrin\u00e2, inta qu\u00e6 se mezua pi\u00f1amente o so destacco da-o Platon.\nPensceo.\nSe e idee gh'han un'existen\u00e7a assolutamente separ\u00e2 da-i oggetti de l'esperien\u00e7a senscibile, comme p\u0153uan \u00ease fondamento da realt\u00e6 de cose? Pe costitu\u00eene l'esen\u00e7a devan \u00ease intrinseche a queste : e se pu questo s'ammette, parlando de 'na \"presen\u00e7a\" de l'idea in ciaschedun di individdoi ch'a questa o \"parte\u00e7\u00e7ipa\", for\u00e7a l'\u00e8 concrue che a so existen\u00e7a separ\u00e2 e indipendente a no l'azonze ninte de esen\u00e7i\u00e2 a-o quaddro da realt\u00e6, dando an\u00e7i l\u0153ugo a un so dupricao superflo (cosc\u00ec d\u00edto argomento do ter\u00e7o ommo). L'idea, esen\u00e7a eterna, univers\u00e2, dominante l'existen\u00e7a transeunte di individdoi, se determina inta mateia, costitoindo a scingola e concreta realt\u00e6. L'\"idea\" platonica se trasmua cosc\u00ec inta \"forma\" aristotelica (\u03bc\u03bf\u03c1\u03d5\u03ae, \u00f2 ancon, co-o vegio nomme, \u03b5\u1f36\u03b4\u03bf\u03c2), e quell'elemento negativo che inta natua, pe Platon, o se componeiva co-o p\u00fao \u00ease de l'idea fando sci che a diverzesse sempre da-a so perfe\u00e7ion, o divegne a \"mateia\" (\u1f55\u03bb\u03b7), che a forma a plasma inte l'individdo, \u00f2 \"scinnolo\" (\u03c3\u03cd\u03bd\u03bf\u03bb\u03bf\u03bd, \"insemme\", di doi elementi). \nSolo quest'individdo o l'\u00e8 re\u00e2, no avendo existen\u00e7a aotonoma ni a forma, ni a mateia. Questo da p\u0153u no l'escludde che a forma a posse \u00ease concepia da-o pensceo inta so pua indipenden\u00e7a, saiv'a d\u00ee inta so universalit\u00e6 scevra d'ogni determina\u00e7ion particol\u00e2: da questo ponto de vista, a forma a l'\u00e8 l'univers\u00e2 (\u03ba\u03b1\u03d1\u03cc\u03bb\u03bf\u03c5), ch'o vegne conquistao da-o pensceo inte cose esterne mediante un processo de sepaa\u00e7ion, \u00f2 \"astra\u00e7ion\", da-e particolarit\u00e6 individo\u00e6, ch'o fa comprende o senso da so postei\u00f4 qualifica\u00e7ion comme \"univers\u00e2 astr\u00e6to\". D'atra parte, a mateia a no l'\u00e8 solo un sostrato inerte in sce-o qu\u00e6 s'imprimme a forma, ma de questa forma a g'ha in l\u00ea a poscibilit\u00e6; e a forma quindi a no a determina estrinsecamente, ma a costituisce a tradu\u00e7ion in atto da capa\u00e7it\u00e6 impli\u00e7ita in quella. O binommio stattico de mateia e forma o se risolve quindi inte quello dinamico de poten\u00e7a e atto.\nA \"poten\u00e7a\" a l'\u00e8 a \u03b4\u03cd\u03bd\u03b1\u03bc\u03b9\u03c2, concreta capa\u00e7it\u00e6 de svilupp\u00e1se into senso de 'na \u00e7erta forma. L'\"atto\" o l'\u00e8 \"energia\" (\u1f10\u03bd\u03ad\u03c1\u03b3\u03b5\u03b9\u03b1), in quante attiva realizza\u00e7ion de 'na d\u00e6ta capa\u00e7it\u00e6 \u00f2 poten\u00e7a, e \"entelech\u00eca\", in quante forma, an\u00e7i mateia form\u00e2, atto\u00e2 realt\u00e6 individo\u00e2 (\u1f10\u03bd\u03c4\u03b5\u03bb\u03ad\u03c7\u03b5\u03b9\u03b1, da \u1f10\u03bd \"in\", \u03c4\u03ad\u03bb\u03bf\u03c2 \"fin\" e \u1f14\u03c7\u03b5\u03b9\u03bd \"avei\": realt\u00e6 ch'a g'ha o so fin in l\u00ea m\u00e6xima, avendolo razonto co-o compimento do so processo de sviluppo). Questo passaggio da-a poten\u00e7a a l'atto o no dev'\u00ease concepio comme realizzantese 'na votta pe sempre; ogni momento do divegn\u00ee o l'\u00e8 attoa\u00e7ion de 'na precedente poten\u00e7a e constitu\u00e7ion de 'na poten\u00e7a ch'a rendi\u00e2 poscibile 'na n\u0153uva attoa\u00e7ion. Tutto o mondo o l'\u00e8 cosc\u00ec un processo de crescente determina\u00e7ion, inta qu\u00e6 a perfetta idealit\u00e6 da forma a se attoa sempre ciu da l'imperfetta mateialit\u00e6 da poten\u00e7a. \nA-o limmite de questo processo, Aristottile o pon un ente perfetto che, avendo pi\u00f1amente attoao a so natua, o l'\u00e8 \"atto p\u00fao\", atto do tutto scevro de poten\u00e7a (D\u00ea). \u00c7o no escludde per\u00f2 che questo o l'influisce in sce-o mondo comme scopo supremo de tutto o so processo d'attoa\u00e7ion: D\u00ea o m\u0153uve comme \"oggetto de l'am\u00f4\", o m\u0153uve sen\u00e7a mesci\u00e2 (\"mot\u00f4 immobile\": \u03ba\u03b9\u03bd\u03bf\u1fe6\u03bd \u1f00\u03ba\u03af\u03bd\u03b7\u03c4\u03bf\u03bd). D'atra parte, a so supeioit\u00e6 a ogni exigen\u00e7a d'attivit\u00e6 e de movimento a no p\u0153u concep\u00edse comme assolua mancan\u00e7a de vitta (\u00e7o che sai\u00e6 inconciliabile co-a so suprema perfe\u00e7ion): quindi a so vitta sen\u00e7a attivit\u00e6 a no p\u0153u \u00ease che a contempla\u00e7ion, no de 'na veit\u00e6 diversa da l\u00ea m\u00e6ximo (\u00e7o che implichi\u00e6, no atto\u00e2 possesso da veit\u00e6, ma poten\u00e7a conoscitiva tendente a-o possesso da veit\u00e6), bensc\u00ec da veit\u00e6 che l\u00ea m\u00e6ximo o costitoisce: D\u00ea o pensa l\u00ea m\u00e6ximo, o l'\u00e8 \"pensceo do pensceo\" (\u03bd\u03cc\u03b7\u03c3\u03b9\u03c2 \u03bd\u03bf\u03ae\u03c3\u03b5\u03c9\u03c2). In urtima anallixi, se inta cosmica gerarchia de l'\u00ease no gh'\u00e8 forma \u00f2 attoalit\u00e6 ch'a no segge lig\u00e2 a-a mateia \u00f2 poten\u00e7a, a l'estremo so vertexe a forma \u00f2 attoalit\u00e6 a torna a susciste co l'indipendente pure\u00e7\u00e7a de l'idea platonica, e solo inte t\u00e2 pure\u00e7\u00e7a l\u00ea a fornisce senso e val\u00f4 a tutto l'edifi\u00e7io da realt\u00e6. Questo o dimostra quante tenaxemente persciste inta mente de l'Aristottile, nonostante a so viva aspia\u00e7ion a l'immanen\u00e7a, a conce\u00e7ion trascendentistega da realt\u00e6, inpreisa in zoent\u00f9 a-a sc\u0153ua do Platon.\nInte l'Etica asc\u00ec , l'Aristottile o l'\u00e8 ben lontan da l'ascexi platonica, mirante a l'assolua separa\u00e7ion de l'a\u00f1ima da-a scciavit\u00f9 corpoia. A virt\u00f9 a l'\u00e8 un \"abito\", un'attitudine do voei a comport\u00e1se in te'n \u00e7erto moddo, ch'a no dipende tanto da de dotri\u00f1e e da de convin\u00e7ioin teoretiche quanto da de concrete capa\u00e7it\u00e6 prattiche. In gener\u00e2, a consciste inta condi\u00e7ion d'equilibbrio inta qu\u00e6 l'a\u00f1ima a vegne a trov\u00e1se quand'a se tegne lonta\u00f1a da entrambi i estremi da pascion: tra o vi\u00e7\u00e7io dipendente da-o difetto e quello dipendente da l'eccesso, a l'occupa o \"giusto mezo\". Ma se, in t\u00e2 moddo, e virt\u00f9 propiamente \"etiche\" se destaccan da-a sfea da scien\u00e7a e se rins\u00e6ran inte quella de l'esperien\u00e7a pratica \u00f2 do \"costumme\" (\u03b5\u03d1\u03bf\u03c2), a queste sovrastan d'atro lao e virt\u00f9 dianoetiche, \u00f2 virt\u00f9 da \u03b4\u03b9\u03ac\u03bd\u03bf\u03b9\u03b1, do retto \"eserci\u00e7io intelletto\u00e2\". E cosc\u00ec, curmine da poscibile perfe\u00e7ion e feli\u00e7it\u00e6 de l'ommo l'\u00e8, pe Aristottile asc\u00ec, no l'a\u00e7ion ma a contempla\u00e7ion, quella vitta teorettica, d'impronta platonica, inta qu\u00e6 megio o mort\u00e2 o s'avexi\u00f1a a-a sodisf\u00e6ta beatitudine de D\u00ea. Questo no leva che pe Aristottile solo inta vitta soci\u00e2 l'ommo, ch'o l'\u00e8 l'\"anim\u00e2 politico\" pe e\u00e7\u00e7elen\u00e7a, o posse atto\u00e2 o so perfe\u00e7ionamento mor\u00e2 e consegu\u00ee a so feli\u00e7it\u00e6. O stato, de f\u00e6to, a ciu perfetta di organizza\u00e7ioin soci\u00e6, o l'\u00e8 l'atto rispetto a-o qu\u00e6 l'individdo e a famiggia son a poten\u00e7a, e l'\u00e8 quindi o fin verso o qu\u00e6 tende o sviluppo de l'ommo.\nAsc\u00ec in tema de teoria de l'a\u00f1ima, l'Aristottile da maturit\u00e6 o l'abbando\u00f1a a contrapoxi\u00e7ion platonica de a\u00f1ima e corpo. L'a\u00f1ima a l'\u00e8 a forma da mateia corpoia, costituente con l\u00ea o vivente individdo uman. A pianta asc\u00ec a gh'ha un'a\u00f1ima, ch'a l'\u00e8 a m\u00e6xima so vitalit\u00e6 d'organismo: ma quest'a\u00f1ima a l'\u00e8 puamente \"nutritiva\", \u00f2 \"vegetativa\", mentre inte l'anim\u00e2 a no l'\u00e8 solo t\u00e2, ma asc\u00ec \"motrixe\" e \"sen\u00e7iente\", e inte l'ommo, infin, asc\u00ec \"pensante\" (l'universo essendo pe Aristottile un scistema de forme vivente gerarchicamente ordinao, segondo a maggi\u00f4 \u00f2 min\u00f4 determina\u00e7ion che l'u\u00f1a a presenta a peto de l'atra). Ma sotta ciaschedun de questi aspetti l'a\u00f1ima a l'\u00e8 sempre mort\u00e2, perch\u00e8 lig\u00e2, qu\u00e6 forma, a-a sciorte da so mateia (o c\u00f2rpo). Ma d'atra parte, se l'a\u00f1ima a l'\u00e8 lig\u00e2 a-o corpo e a-o sviluppo conoscitivo a gh'ha o so primmo fondamento inti organi de senso, da l\u00f4 derivando quelle sensa\u00e7ioin che preparan a conoscen\u00e7a di concetti univers\u00e6, quest'urtima conoscen\u00e7a a l'\u00e8 da p\u0153u conscider\u00e2 comme do tutto desp\u00e6gia da i atre e aff\u00e6to indipendente da-a scintexi psico-corporea costitoente l'organismo uman. \nA conoscen\u00e7a intelletto\u00e2, \u00f2 noetica (saiv'a d\u00ee do \u03bd\u03bf\u1fe6\u03c2, de l'\"intelletto\"), a l'ha un val\u00f4 de veit\u00e6 e universalit\u00e6 de tanto superi\u00f4 a i atre, ch'a va f\u00e6ta dipende da l'intervento esterno de 'na divi\u00f1a e univers\u00e2 attivit\u00e6 intellettiva, fronte a-a qu\u00e6 no susciste inte l'organismo uman no ma a capa\u00e7it\u00e6 de adegu\u00e2se pascivamente a quella. De ch\u00ec a distin\u00e7ion do sovi\u0153\u00fcman \"intelletto agente\" (\u03bd\u03bf\u1fe6\u03c2 \u03c0\u03bf\u03b9\u03b7\u03c4\u03b9\u03ba\u03cc\u03c2: l'esprescion, coni\u00e2 da Lusciandro de Afrodixiade, a vegne comu\u00f1a inte l'aristotelismo mediev\u00e2; Aristottile o parla de 'n intelletto ch'o l'\u00e8 caosa agente de l'intende: \u1f41 \u03bd\u03bf\u1fe6\u03c2 \u03c4\u1ff7 \u03c0\u03ac\u03bd\u03c4\u03b1 \u03c0\u03bf\u03b9\u03b5\u1fd6\u03bd) da l'uman \"intelletto in poten\u00e7a\" (\u03bd\u03bf\u1fe6\u03c2 \u03b4\u03c5\u03bd\u03b1\u03c4\u03cc\u03c2: spesso da-i commentato\u00ee confuso co-o \u03bd\u03bf\u1fe6\u03c2 \u03c0\u03b1\u03b8\u03b7\u03c4\u03b9\u03ba\u03cc\u03c2 \u00f2 \"intelletto pascivo\", ch'o l'\u00e8 invece da identific\u00e2 co-a \"fantaxia\"). A m\u00e6xima soviavaluta\u00e7ion concluxiva, e intrinsecamente platonica, da conoscen\u00e7a noetica s'ha da p\u0153u inta logica asc\u00ec, che de tutte e dotri\u00f1e aristoteliche a l'\u00e8 a ciu origin\u00e2. Da 'na parte, de f\u00e6to, a tende, con motivo immanentistego e antiplatonico, a rende raxon da realt\u00e6 individo\u00e2, e a teorizza o mettodo \"indutivo\" \u00f2 \"epagogico\" che, accostando di caxi scimmili, a tra da l\u00f4 o tipo comun e a fonda cosc\u00ec a norma gener\u00e2 in sce l'acordio di particol\u00e6 (metodo specialmente adatto a-o studio de scien\u00e7e da natua); ma, da l'atra parte, a ritegne che t\u00e2 metodo induttivo o no serve pe a vea e proppia dimostra\u00e7ion de veit\u00e6 filosofiche, perch\u00e8 incapa\u00e7e de fond\u00e2 de veit\u00e6 in l\u00f4 necessaie e eterne. Pe dimostr\u00e2 con assol\u00fao rig\u00f4 logico, ocore o metodo apodittico (dimostrativo), \u00f2 deduttivo, ch'o procede da l'univers\u00e2 a-o particol\u00e2, \u00f2 da-o ciu univers\u00e2 a-o meno univers\u00e2: so forma tipica a l'\u00e8 o scillogismo. A ri\u00e7erca di varri tipi de scillogismi e a distin\u00e7ion de quelli vallidi da quelli no vallidi a l'occupa a ciu gran parte di \"Analitichi primmi\" e a costitoisce un scistema de logica \"form\u00e2\", in quante questa a determina e forme de qu\u00e6 o pensceo o s'avv\u00e2 pe dedue necessaiamente de veit\u00e6 ciu particol\u00e6 da de veit\u00e6 ciu univers\u00e6, ma a no ghe fornisce o contegn\u00fao co-o qu\u00e6 imp\u00ee e forme, i ponti de parten\u00e7a d'onde m\u0153uve into so metodo deduttivo. A cappo d'ogni processo apodittico l'\u00e8 necessaio po\u00f1e doe \"premisse immedi\u00e6\", e saiv'a d\u00ee no dedue in fon\u00e7ion de un supei\u00f4 \"medio\" scillogistico, che se donque se remonti\u00e6 a l'infinio da-a concruxon a-a premissa, e no ghe sai\u00e6 mai un sado ponto de parten\u00e7a pe a dedu\u00e7ion scientiffica. \nL\u00f4 g'han da ese senciamente into\u00eee da l'intelletto, da-o \u03bd\u03bf\u1fe6\u03c2, ch'o no scinde, comme a \u03b4\u03b9\u03ac\u03bd\u03bf\u03b9\u03b1 (facort\u00e6 giudicante e scillogizzante), e veit\u00e6 inte soggetti e predic\u00e6, pe re\u00fcn\u00eele da p\u0153u inta scintexi affermativa \u00f2 negativa, ma i aper\u00e7episce inta so immota e perfetta unit\u00e6. Cosc\u00ec a-o de d'ato da logica dianoetica sta a logica noetica: a-o de d'ato da realt\u00e6, ciu sccettamente aristotelica, da dimostra\u00e7ion, a condi\u00e7ion urtima, ciu propriamente platonica, da contempla\u00e7ion.\nInta dotri\u00f1a de l'arte, Aristottile o rivaluta o f\u00e6to estetico, \u00f3servando che l'imita\u00e7ion artistega a no se riferisce a-a realt\u00e6 scingola (segondo a texi che ciu a giustificava a condanna platonica), ma a quella stessa realt\u00e6 ide\u00e2, che into scingolo a traluxe comme so univers\u00e2 forma. Questa, in\u00f4tra, a g'ha un poei catartego, qu\u00e6 particolarmente se constata into dramma tragico. Aresta per\u00f2, inte questa teoria, immutao o presupposto platonico de l'imita\u00e7ion, comme carattere costitutivo de l'attivit\u00e6 artistega, o qu\u00e6 de f\u00e6to o leva a questa attivit\u00e6 ogni aspetto de libera crea\u00e7ion. O tardo sviluppo de l'estetica, inti secoli succescivi, o l'ha tra e so caose pre\u00e7ippoe l'influen\u00e7a negativa de quello concetto da mimexi.\nIn Aristottile, l'am\u00f4 de l'assol\u00fao e de l'eterno (ch'o caratterizza a personalit\u00e6 do so meistro) o cede sempre ciu ap\u00e8 de l'interesse (che foscia megio o l'esprimme o so sprito) pe a ri\u00e7erca induttiva e empirica do particol\u00e2, indagao inte so forme concrete mediante 'na larga e pa\u00e7iente organizza\u00e7ion. E \u00e7o app\u00e2 za into gran \"corpus\" into qu\u00e6 l'Aristottile, che za o l'aiva tentao de stabil\u00ee a constitu\u00e7ion do stato ide\u00e2, o passa a l'anallixi realistega de varrie forme existente de constitu\u00e7ioin politiche, arecugendone ben 158, storicamente san\u00e7ie inta Gre\u00e7ia e f\u0153ua, de qu\u00e6 n'aresta pochi frammenti e o trattao da \"Constitu\u00e7ion de Atene\", ritrovao da F. G. Kenyon into 1891 inte un papio in Egitto. \nL'imponen\u00e7a m\u00e6xima de questa recugeita a ne fa pens\u00e2 che Aristottile o no l'attendesse da l\u00ea a t\u00e2 lao, ma o l'organizesse e o dirizesse de ri\u00e7erche comp\u00ede da tutta a so sc\u0153ua, ch'o l'indri\u00e7\u00f2 a l'indagine empiiga. Inta zoologia, pres., remonta a Aristottile di oserva\u00e7ioin in sce-o st\u0153ummago di ruminanti e l'individoa\u00e7ion inti drafin de caratteristeghe proppie di mammifei, mentre inte l'ambito di so prin\u00e7ippi metoddichi gener\u00e6 Aristottile o tent\u00f2 asc\u00ec 'na clascifica\u00e7ion de specie anim\u00e6 elaboando una \"scala naturae\", ascendente da-i \u00easci inanim\u00e6 a l'ommo, con di critei teliologisteghi e vitalisteghi. In base a-o concetto de scien\u00e7a comme conoscen\u00e7a mediante caose de 'na realt\u00e6 che \"a l'\u00e8 de longo \u00f2 pe-a ciu gran parte\" (escludendo quindi una scien\u00e7a do contingente e de l'accident\u00e2), l'Aristottile o l'aveiva distinto tr\u00e6 poscibile scien\u00e7e speculative: matematica, fixica e filosofia primma, assegnando a-a fixica comme oggetto proppio un particol\u00e2 aspetto de l'\u00ease, saiv'a d\u00ee \"quella sostan\u00e7a ch'a g'ha in l\u00ea m\u00e6xima a caosa do so movimento\".\nI prin\u00e7ippi de questa scien\u00e7a, attraverso i qu\u00e6 solo l'\u00e8 concepibile o divegn\u00ee, son quelli generaliscimi de mateia e forma, a-i qu\u00e6 s'azonze quello de priva\u00e7ion (\u03c3\u03c4\u03ae\u03c1\u03b5\u03c3\u03b9\u03c2): in base a l\u00f4 s'effettoa a ridu\u00e7ion de caose a quattro tipi fondament\u00e6 (form\u00e2, materi\u00e2, effixente, fin\u00e2), a-e qu\u00e6 tutte i atre p\u0153uan riport\u00e2se. Conformemente a questa imposta\u00e7ion l'Aristottile o l'escludde comme mezo de spiega\u00e7ion qu\u00e6-se-s\u00e6 elemento de natua caxo\u00e2 \u00f2 fortoita, in contrapoxi\u00e7ion a l'atomismo do Democrito, indri\u00e7ando quindi finalistegamente l'indaggine. A fixica de l' Aristottile a l'\u00e8 una fixica esen\u00e7iamente qualitativa: in questa se distingue de f\u00e6to quattro tipi de movimento (genera\u00e7ion e coru\u00e7ion, mutamento, aomento e diminu\u00e7ion, trasla\u00e7ion) - di qu\u00e6 quello de trasla\u00e7ion o l'\u00e8 o ciu importante, poendose i atri spieg\u00e2 in base a l\u00ea - e s'introduxe a teoria di l\u0153ughi natur\u00e6 assolui, segondo a qu\u00e6 tutti i corpi mescian de moto rettilinnio, verso l'\u00e2to quelli leggi, verso o basso quelli pesanti, in conformit\u00e6 a-i elementi che i compo\u00f1an (in orde de pesante\u00e7\u00e7a: t\u00e6ra - a-o centro de l'universo - \u00e6goa, aia, f\u0153ugo). \nProppio di soli corpi \u00e7elesti o l'\u00e8 invece o moto circol\u00e2, moto perfetto ch'o no l'ammette contrai e o l'escludde qu\u00e6-se-segge mutamento, sci che questi resurtan eterni e incoruttibili; l'\u00e8 necessaio in conseguen\u00e7a amette l'existen\u00e7a de un quinto elemento, escluxivo de questi corpi: l'etere. Inta so teoria do \u00e7\u00ea Aristottile o repiggia o scistema de sfee omocentriche de E\u00fcdosso, modificao da Callippo, aomentandone o nummero, e ponendo a T\u00e6ra a-o centro de un scistema de sfee crestalli\u00f1e che into so movimento de rota\u00e7ion rebellan i astri in sce queste scito\u00e6. A finite\u00e7\u00e7a de l'universo, a nega\u00e7ion do v\u0153uo e de l'infinio atto\u00e2 - ammisso solo comme poten\u00e7i\u00e2 riguardo a-a divixibilit\u00e6 - rapresentan da p\u0153u arcu\u00f1e de prin\u00e7ip\u00e6 conseguen\u00e7e da fixica de Aristottile, che pe a streita dipenden\u00e7a da-i prin\u00e7ippi gener\u00e6 da so specula\u00e7ion, pe o so carattere scistemattego e o rig\u00f4 de l'imposta\u00e7ion, o l'eser\u00e7it\u00f2 profonda influen\u00e7a in sce-o pensceo scientifico di successo\u00ee. \nP\u00e2 che a Aristottile segge dov\u00fao l'uso de rappresent\u00e2 con de lettie e grande\u00e7\u00e7e piggi\u00e6 in esamme.\nIconografia.\nTanti fun i retr\u00e6ti de Aristottile inte l'antighit\u00e6: Lusciandro ghe dedic\u00f2 un'erma a Atene, un \u00e2tro retr\u00e6to Teofrasto, una statua a l'ea a Olimpia, ben diffuse ean into mondo roman e erme che l'effigiavan. Gh'emmo varie coppie de un tipo, creao foscia verso a fin do 4\u00b0 sec. a.C., de un noteive realismo.\nAristotele inta lezendia.\nA lezendia mediev\u00e2 de Aristottile a respegia o f\u00e6to storico che Lusciandro zoenetto o fu allevo de Aristottile; a l'\u00e8 de f\u00e6to intesciua de diversci conti in sce-e mateie d'insegnamento, in sce-i conseggi pre\u00e7ioxi d\u00e6ti a l'allevo, e a zonze scin a mostr\u00e2 in Aristottile un infallibile indovin. Di episodi rivelan una ve\u00f1a d'innoxente umorismo, comme quello into qu\u00e6 o venerando sapiente, avendo disapprovao l'arrendeivoe\u00e7a do discepolo a-o fascino femminile, o l'\u00e8 misso a-a pr\u0153uva e gra\u00e7iosamente raggiao da una belliscima figgi\u0153ua. A scenetta de Aristottile carpoin, spesso co-o morscio fra i denti e e brille in sce-o collo, a l'\u00e8 o soggetto de numerose rappresenta\u00e7ioin tardomediev\u00e6."}
{"id": "10485", "revid": "8138", "url": "https://lij.wikipedia.org/wiki?curid=10485", "title": "Phan Thiet", "text": "Phan Thiet a l'\u00e8 'na \u00e7it\u00e6 inta provinsa de Binh Thuan, Nam Trung Bo, Vietnam."}
{"id": "10502", "revid": "7530", "url": "https://lij.wikipedia.org/wiki?curid=10502", "title": "Matsuo Basho", "text": "Bash\u014d (pr. \"basciu\"), ps\u0153\u00fcdonimo do scrit\u00f4 giapponeize Matsuo Munefusa (Ueno 1644 - Osaka 1694).\nV\u00ectta.\nO l'\u00e9 noto sorvetutto pe avei contribuio in moddo determinante a l'evolu\u00e7ion da poexia lirica attraverso un n\u0153uvo genere breve, o \"haikai\", che, p\u00f9 derivando da de forme poetiche za existenti, o ne rinnovava profondamente i schemi. \nL'ide\u00e2 artistego do Bascio o se esprimme into superamento di emo\u00e7ioin person\u00e6 e inta tot\u00e2 identifica\u00e7ion de l'\u00f2mmo co-a nat\u00fba, descrita con de inmaggine no conven\u00e7ion\u00e6 che tran inspia\u00e7ion asc\u00ec da di elementi da realt\u00e6 cotidia\u00f1a e ban\u00e2. Do Bascio son inoltre famoxi i diai de vi\u00e6gio, a-a riscoverta di l\u0153ughi cant\u00e6 da-a lettiat\u00fba do passao; fra i ci\u00f9 importanti, \"Oku no hosomichi\" (\"A streita via pe o nord\"), resurtao de una fuxon perfetta tra pr\u00f6sa e poexia."}
{"id": "10503", "revid": "7530", "url": "https://lij.wikipedia.org/wiki?curid=10503", "title": "Lao Tze", "text": "Lao-tze, \u00f2 \"Lao-tz\u016d\" \u00f2 \"Laozi\", filosofo cineize do sec. V a. C., do qu\u00e6 no se conosce con \u00e7ertezza ni o nomme, ni d\u00e6te esatte, ni e vexende da vitta. \"Lao tz\u016d\" o l'\u00e8 un nommiagio ch'o scignifica \"vegio\" (\"lao\") \"filosofo \u00f2 figgi\u0153u\" (\"Tz\u016d\").\nV\u00ectta.\nA biografia contegnua inte \"Memoie storiche\" de Sssu-ma Ts'ien a riferisce ch'o l'aveiva pe nommiagio \"Tan\", raxon pe-a qu\u00e6 o l'\u00e8 soventi ciammao \"Lao Tan\", e asc\u00ec ch'o l'aveiva pe cognomme \"Li\". De ciu, che Confuccio o l'and\u00f2 a vixit\u00e1lo inta sc\u0153ua ch'o l'aveiva fondao inta \u00e7itt\u00e6 de P'ei, a sud de l'attu\u00e2 Shan-tung, doppo \u00ease st\u00e6to archivista do re inta capit\u00e2 do regno de Chou. A so biografia lezendaia a s'and\u00f2 accrescendo de particol\u00e6, scin a indic\u00e2 a d\u00e6ta esatta do giorno da nascita (14\u00b0 giorno da IX lu\u00f1a do 604 a. C., segondo o P. Couplet, \"Tabula chronologica monarchiae sinicae\", Parigi 1686). S'\u00e8 d\u00eeto ch'o l'avi\u00e6 viaggiao in Occidente, ma no se n'ha arcu\u00f1a conferma storica. Un taoista a-o prin\u00e7ipio do sec. IV d. C., inte un libbro in sce-a converscion di barbai (\"Hia Hu ching\"), o fa profetizz\u00e2 a Lao-tze una so futua reincarna\u00e7ion into fondat\u00f4 do manicheismo. Se dixe ch'o segge visci\u00fao 84 anni. Inta piccena \u00e7itt\u00e6 de Lu-yi, a poca distan\u00e7a a sud de Kwei-te, into Ho-nan settentrion\u00e2, l'\u00e8 st\u00e6to eretto a Lao-tze un tempio in memoia do l\u0153ugo dove o nascette. A poca distan\u00e7a da Kwei-te nascette ciu tardi Chuang Chou, o ciu grande espoxit\u00f4 da so dotri\u00f1a.\nO nomme de Lao-tze o l'\u00e8 cellebre in Ci\u00f1a, in Giappon, e aoa asc\u00ec in \u0152\u00fcropa, pe l'unico libbro, o \"Tao Te ching\", composto de poco ciu de \u00e7inquemia paole e contegninte i elementi da so dotri\u00f1a.\nInallumieive i edi\u00e7ioin e i commenti do testo cineize; inti secoli XIX e XX numerose e tradu\u00e7ioin \u0153\u00fcropee. A brevit\u00e6 do scrito, a probabile interpola\u00e7ion de di frammenti d'epoca e origine varie, a mancan\u00e7a de defini\u00e7ion di termini d\u0153uvi\u00e6, spiegan comme tradutto\u00ee e commentato\u00ee ad\u0153uvian de idee proprie pe ciar\u00ee e oscue formule do testo. E tradu\u00e7ioin \u0153\u00fcropee ciu fedele son quelle che se limitan a riassumme i commenti da sc\u0153ua taoista, comme tent\u00f2 pe-o primmo St. Julien (1842) e, con maggi\u00f4 ricchezza de fonte ad\u0153uvi\u00e6, Lao-tze Wiege (1913). O libbro o perde cosc\u00ec in profondit\u00e6 de pensceo, ma se razonze una maggi\u00f4 veit\u00e6 storica, studiando e idee di antighi discepoli, se quelle do meistro no son ciu razonzibile.\nO successo do libbro o dipende da-o so contegn\u00fao, ch'o l'\u00e8 quante de ciu vexin a-a metafixica occident\u00e2 possede a lettiatua cineize antiga. O val\u00f4 do libbro, e impli\u00e7itamente asc\u00ec o so scignificao, o l'\u00e8 ascceio da l'uso che ne fe\u00e7\u00e7an succescivamente quelli che introdussan in Ci\u00f1a e idee filosofiche e e religioin de l'Occidente. I primmi buddhisti ne trassan ispira\u00e7ion pe rivest\u00ee in forma cineize i astr\u00e6ti penscei de l'India. Inti scriti do filosofo cineize Mou-tz\u016d, a-a fin do sec. II d. C., buddhismo e taoismo son conscider\u00e6 comme doe dotri\u00f1e che se completan a vi\u00e7enda. Primma i manichei, da p\u0153u i nestorien, trovon inte questo libbro i esprescioin co-e qu\u00e6 parlon da p\u0153u a primma votta in Ci\u00f1a di concetti do crestianeximo. Asc\u00ec inte l'introdu\u00e7ion de idee moderne \u0153\u00fcropee, l'\u00e8 co-o lenguaggio de Lao-tze che son st\u00e6te espresse e idee de libert\u00e6, de natua, e a\u00e7ioin natur\u00e6, ecc.\nO titolo do libbro, \"Tao Te ching\", o scignifica \"libbro (\"ching\") do Tao e do Te\". \"Tao\", che in cineize scignifica \"via\", t\u00e1votta asc\u00ec \"discorso, raxon\", o g'ha in questo libbro un senso astr\u00e6to ch'o l'\u00e8 st\u00e6to avvexinao a-o \"logos\" di Greghi e asc\u00ec a una \u00e7erta forma de rappresenta\u00e7ion de un d\u00ea unico.\n\"Tao\", comme app\u00e2 da-o contesto de questo libbro e di succescivi commenti, o l'\u00e8 un prin\u00e7ipio \u00f2 una poten\u00e7a, indefinibile, innominabile, creatrixe do mondo. O no p\u0153u \u00ease corettamente traduto comme D\u00ea: o s'avvexi\u00f1a ciutosto a l'idea da \"natura naturans\" da filosofia mediev\u00e2. \"Te\", ch'o l'\u00e8 traduto soventi co-o scignificao ciu comun da paola, comme \"virt\u00f9\", inte questa dotri\u00f1a o rappresenta foscia ciutosto \"l'a\u00e7ion da natua\", oss\u00e6, o libero desg\u0153uggise di energie natur\u00e6. A contempla\u00e7ion do \"tao\" e do \"te\" a conduxe Lao-tze a un'aspia rea\u00e7ion contro e dotri\u00f1e confucia\u00f1e, inte qu\u00e6 \"tao\" o sta a rappresent\u00e2 un'idea ben proscima a quella do nostro \"dovei\", e \"te\" da nostra \"virt\u00f9\". Questa conce\u00e7ion a conduxe a l'unica regola fondament\u00e2 do savio ch'o \u00e7erca a perfe\u00e7ion inte ogni campo, quella do \"no ag\u00ee\" (\"wu wei\"). No ag\u00ee, no tanto pe staccase da-o mondo, pe sopprimme i dexidei e e pascioin, comme i buddhisti in India e asc\u00ec i misteghi in Occidente, i qu\u00e6 renon\u00e7ian a-o mondo pe zonze a-a contempla\u00e7ion divi\u00f1a, ma soltanto pe no costrenze inte de forme artifi\u00e7iose e natur\u00e6 manifesta\u00e7ioin da natua, a qu\u00e6 a razonze megio i proppri scopi quande a no l'\u00e8 tortu\u00e2 da di vincoli e da de lezze artifi\u00e7i\u00e6.\nMalgrao e apparente analogie co-a mistica india\u00f1a, bez\u0153ugna riconosce che Lao-tze o n'\u00e8 ben lontan. A parte di brevi accenni, o \u00e7erca soltanto de svilupp\u00e2 i applica\u00e7ioin do so prin\u00e7ippio a l'educa\u00e7ion, a-e lezze da mor\u00e2, a-a politica. I scrito\u00ee cineixi han in ogni tempo rilevao l'importan\u00e7a de queste conscidera\u00e7ioin, che corispondan scin a un \u00e7erto punto a-o concetto de libert\u00e6 in Occidente, ma n'han subbito visto e limita\u00e7ioin.\nI commentato\u00ee \u0153\u00fcropei ch'han \u00e7ercao inte lettiatue orient\u00e6 un riflesso \u00f2 una conferma de dotri\u00f1e mistiche, \u00f2 a difeisa de un scincretismo religioso ciu \u00f2 meno ci\u00e6o, han de spesso for\u00e7ao o senso do libbro."}
{"id": "10504", "revid": "7530", "url": "https://lij.wikipedia.org/wiki?curid=10504", "title": "Sima Qian", "text": "Sima Qian, \u00f2 Ssu-ma chen \u00f2 Ssi-ma chen (145 a.C. circa \u2013 86 a.C. ca.), o l'\u00e8 st\u00e6to un storico cineize.\nV\u00ectta.\nO fu un di ciu gren storichi da Ci\u00f1a antiga; o l'eredit\u00f2 da-o po\u00e6 Sima Tan a c\u00e0rega de Grande Astronomo presso a corte de Wu de (140 - 87 a.C.), o ciu importante imperat\u00f4 da dinastia Han. Into 99 a.C. o fu condannao a l'evira\u00e7ion pe avei piggiao e difeise do gener\u00e2 Li Ling, ch'o l'ea cheito in desgra\u00e7ia, ma o sorvevisse a-a verg\u0153ugna pe port\u00e2 a terme a primma grande \u0153uvia storiografica cineize, o \"Shiji\" (Memoie Storiche), bas\u00e2 in sce varie fonte che ean st\u00e6te precedentemente arecugeite durante nomioxi peregrinaggi pe tutta a Ci\u00f1a. \nO \"Shi Ji\" o tratta da stoia da Ci\u00f1a da-i primordi scin a-a cheita da dinastia \"Qin\". O fu preiso comme modello pe tutte e Stoie Dinasteghe red\u00e6te da-e dinastie succescive e o constituisce una vivagna storica de val\u00f4 incalcolabile."}
{"id": "10505", "revid": "7530", "url": "https://lij.wikipedia.org/wiki?curid=10505", "title": "Murasaki Shikibu", "text": "Murasaki no Shikibu - damma de corte e scritrixe giapponeize (m. 1014), o nomme da qu\u00e6 o l'\u00e8 formao da quello (\"Murasaki\") de 'na protagonista da so \u0153uvia ciu famosa e da quello (\"Shikibu\") da c\u00e0rega che o po\u00e6 o croviva into Ministeo di Riti.\nV\u00ectta.\nNasciua inta potente famiggia di Fujiwara, verso o 1006-07 a l'intr\u00f2 a-o servi\u00e7\u00e7io de Shoshi, unn-a de consorte de l'imperat\u00f4 Ichijo, in gio a-o qu\u00e6 s'arecugette i mascimi scrito\u00ee de l'epoca (e damme de corte Izumi Shikibu, Akazome Emon, Sei Shoganon).\nInto \"Murasaki Shikibu nikki\" (\"Diaio de Murasaki Shikibu\"), a Murasaki a l'ofre de pre\u00e7iose informa\u00e7ioin in sce-a vitta de corte e in sce-a complessa senscibilit\u00e6 estetica do so tempo.\nO \"Murasaki Shikibu shu\" (\"Recugeita poetica de Murasaki Shikibu\") o conten circa 20 esempl\u00e6 da so produ\u00e7ion poetica, o nucleo prin\u00e7ip\u00e2 da qu\u00e6 o se tr\u0153uva a l'interno do \"Genji monogatari\" (\"Stoia de Genji\")."}
{"id": "10506", "revid": "10132", "url": "https://lij.wikipedia.org/wiki?curid=10506", "title": "Acceleratui de Partixelle", "text": "I acceleratui de partixelle sun de machine elettromagnetiche che riescian a fa cresce l'energia cinetica de partixelle elementari c\u00e0reghe, che p\u00f6an ese elettruin, puxitruin (elettruin puxitivi), prutuin, antiprutuin e iuin de ogni tipu.\nDescri\u00e7ion.\nGhe da d\u00ee che inte queste macchine a relativit\u00e6 speciale du Albert Einstein a tr\u00f6va a s\u00f6 ci\u00fc seg\u00fca applicasiun pratica. Infatti, au cresce dell'energia cinetica, a velusit\u00e6 de partixelle a cresce de menu perch\u00e9 a s'avvexinn-a a quella d'a l\u00fcxe sensa s\u00fcperala, mentre a l'\u00e8 a massa d'a partixella a cresce de lungu, cumme tipicu d'a relativit\u00e6. Pe megiu capise, duviescimu defin\u00ee \u00fcn po de formule. L'energia totale da partixella a l'\u00e8:\nduve l'energia cinetica formula_2 a l'\u00e8 quella furnia dall'acceleratu, m0 a l'\u00e8 a massa d'a partixella e c a l'\u00e8 a velusit\u00e6 d'a l\u00fcxe. Emmu quindi u fatt\u00fb de Lorentz formula_3\ncun \nduve v a l'\u00e8 a velusit\u00e6 d'a partixella e avendo elaburou u tersu termine dell'equasiun (2). \nU valure sempre ci\u00fc elevou dell\u2019Energia cinetica che se vueiva razunse, u l'\u00e0 cundisiunou l'evolusiun di acceleratu\u00ee. Infatti i primmi accelaratu\u00ee ean elettrostatici: partixelle qu\u00e6xi ferme de c\u00e0rega q subiscian l'effetto d'\u00fcnn-a differensa de putensiale o tensciun V e arrivan a \u00fcnn-a energia cinetica\nIn particolare, questa tensciun a vegne applic\u00e2 a dui elettrodi metallici, cun \u00fcn pert\u00fcsu intu mesu, che sun attravers\u00e6 da u fasciu de partixelle. A relasiun (4) a l'\u00e8 multu impurtante perch\u00e9, quande \u201cq\u201d u l\u2019\u00e8 p\u00e6giu da c\u00e0rega elementare formula_7 Coulomb, puemmu mes\u00fc\u00e2 l'energia in \u201cElettron-volt\u201d, o eV, e i so multipli. Per esempiu, se \u00fcnn-a partixella ferma de c\u00e0rega elementare, cumme u prutun o \u00fcn elettrun, \u201cvedde\u201d \u00fcn-na tensciun de mille volt, a so energia cinetica a saj\u00e2 de mille eV, o 1 keV; se a tensciun a l'\u00e8 de \u00fcn miliun de volt, l'energia cinetica a saj\u00e2 de \u00fcn mega eV, o 1 MeV. E chi finiscian i acceleratui elettrostatici, perch\u00e8 l'\u00e8 impuscibile realiz\u00e2 de tensciuin superiori a qualche miliun de volt. Infatti, \u00fcn-na tensciun troppu erta a purieiva gener\u00e2 de scareghe elettriche cusc\u00ec viulente da distr\u00fczze l'apparatu.\nPe arriv\u00e2 a \u00fcn miliardu de eV, o GeV duve \u201cG\u201d sta per Giga, occure fa \u00fcsu da cusc\u00ec dita accelerasiun ciclica che, in parole povie, a cunscistieva in f\u00e2 speriment\u00e2 multe votte a e partixelle \u00fcn-na certa tensciun. Naturalmente nu p\u00f6 ese statica. Infatti inti acceleratui elettrostatici a funsiun acceleratrice a se esaurisce in mesu ai dui elettrodi: \u00fcn all'erata tensciun l'atru a massa, e quindi e partixelle p\u00f6an ese acceler\u00e6 \u00fcn-na votta sula. U rimediu u cunsciste in realis\u00e2 \u00fcnn-a tensciun variabile into tempu in moddu che e partixelle p\u00f6an de lungu sub\u00ee l'effettu d'\u00fcnn-a differenza de putensiale accelerante. Existe sustansialmente dui tipi de acceleratui ciclici: u lineare e u circolare.\nL'acceleratu lineare o \"linac\".\nU ciu antigu, inventou da Wider\u00f6e, u cunscsiste inte \u00fcnn-a serie de tubbi de lunghessa crescente, separ\u00e6 \u00fcn da l'atru da \u00fcn spasiu v\u00f6u ditu \u201cgap\u201d (dall'ingleise), cun a differensa de putensiale in ciasc\u00fcnn-a gap ch'a varia ciclicamente in moddu da ese sempre a mexima quande e partixelle attraversan a gap. Questu linac u va ben sulu pe partixelle che viagian a velusit\u00e6 non relativistiche che quindi varian senscibilmente a u cressce de l'energia. De cunseguensa, a lunghessa di tubbi a deve aument\u00e2 cumme a velusit\u00e6 fin a divegn\u00ee eccesciva. Per questa raxun, u linac de Wider\u00f6e u l\u2019\u00e8 st\u00e6tu aduviou pe a produsion de iuin de bassa energia."}
{"id": "10507", "revid": "7530", "url": "https://lij.wikipedia.org/wiki?curid=10507", "title": "Gilgamesh", "text": "Gilgamesh - Eroe de l'epica mesopotamica che pe di studioxi o sai\u00e6 da identific\u00e2 co-o quinto re da 1\u00aa dinastia de Uruk, segondo a Lista re\u00e2 sumerica.\nV\u00ectta.\nFiggio da dea Ninsun e do re de Uruk Lugalbanda, o l'\u00e8 consciderao pe doi ter\u00e7i d\u00ea e pe un ter\u00e7o ommo da una tradi\u00e7ion lettiaia do periodo de Ur III (fin do III millennio a.C., ma o l'\u00e8 za ricordao comme d\u00ea inte l'onomastica de Fara (meit\u00e6 do III millennio a.C.). \nO l'\u00e8 o protagonista de \u00e7inque compoxi\u00e7ioin epiche sumeriche e de un gran poema in accadico, de qu\u00e6 son conserv\u00e6 asc\u00ec de reda\u00e7ioin frammentaie in lengua ittita e urrita: \"l'epopea de Gilgamesh\" a l'\u00e8 l'\u0153uvia mesopotamica che ciu influen\u00e7a a l'ha avuo inta lettiatua, inta religion e inte l'arte de l'antigo Oriente.\nQuest\u2019epopea a g'ha pe scopo l'esalta\u00e7ion da profonda amixizia tra Gilgamesh e Enkidu, eroe pao so. Questi o l'ea st\u00e6to creao da Anu pe pun\u00ee Gilgamesh da tirannide da l\u00ea esercit\u00e2 in Uruk; i doi eroi lottan tra l\u00f4 e Enkidu o l'ariesce a atterr\u00e2 Gilgamesh; da p\u0153u vegnan gren amixi e compiscian insemme una serie de geste eroiche, tra e qu\u00e6 l'o\u00e7ixon de Khumbaba. \nMa \u00e7o o provoca a puni\u00e7ion de Enkidu, ch'o m\u0153u pe voent\u00e6 di d\u00ea; Gilgamesh o n'\u00e8 despiao e o va in \u00e7erchia de quarche mezo pe red\u00e2ghe a vitta; Utnapishtim, l'immort\u00e2 eroe do diluvvio univers\u00e2, o no p\u0153u agiutt\u00e2lo perch\u00e9 i d\u00ea han riservao pe l\u00ea m\u00e6ximi a vitta eterna; Gilgamesh alloa o l'evvoca a figua do so amigo da-i infei e o poema o se ciudde co-a descri\u00e7ion de l'oltretomba."}
{"id": "10508", "revid": "12052", "url": "https://lij.wikipedia.org/wiki?curid=10508", "title": "Codi\u00e7e de Hammurabi", "text": "O Codi\u00e7e \u00f2 Codexo de Hammurabi a l'\u00e8 u\u00f1a fra e ciu antighe recugeite de lezze conosciue inta stoia de l'umanit\u00e6. O fu stilao durante o regno do re babiloneize Hammurabi (\u00f2 Hammu-Rapi), ch'o regn\u00f2 da-o 1792 a-o 1750 a.C., segondo a \"cronologia media\".\nO reperto.\nQuesta recugeita de 282 lezze do re Hammurabi de Babilonia a fu scorpia in sce 'na stele in diorie, roccia ben rescistente, \u00e2ta circa 225 cm, e a fu rinvegnua verso a fin de l'\u0153uttocento inta \u00e7itt\u00e6 de Susa (Shushi capit\u00e2 amministrativa da Contea de Shushi, inta provincia irania\u00f1a de Kh\u016bzest\u0101n). Se ritegne ch'a foise originaiamente esposta inta capit\u00e2, e ch'a segge st\u00e6ta trasport\u00e2 in sce-o l\u0153ugo do ritrovamento comme bottin de gu\u00e6ra da l'esercito elamia.\nAttualmente a se tr\u0153uva a Parigi, into Museo do Louvre.\nUna coppia a se tr\u0153uva a-o Pergamonmuseum a Berlin.\nCommento storico-critico.\nO \"corpus\" leg\u00e2 o l'\u00e8 suddiviso inte di capittoli che riguardan varie categorie soci\u00e6 e de reati, e o l'abbra\u00e7\u00e7a in pratica tutte e poscibile situa\u00e7ioin de l'uman convive do tempo, da-i rapporti famili\u00e6 a quelli commerci\u00e6 e economichi, da l'edilizia a-e regole pe l'amministra\u00e7ion da cosa pubbrica e da giustizia.\ne lezze son noteivemente dettaggi\u00e6, e questo o l'ha fornio un agiutto prezioso a-i archeologhi, consentindoghe de ricostru\u00ee di importanti aspetti pratichi da societ\u00e6 mesopotamica.\nL'importan\u00e7a do codexo de Hammurabi a resezze \u00e7erto into f\u00e6to che se tratta de u\u00f1a de primme recugeite organiche de lezze a noi pervegnua, ma sorvetutto into so \u00ease pubbrico, \u00f2 pe megio d\u00ee pubbricamente consurtabile, espli\u00e7itando o concetto giuridico da conoscibilit\u00e6 da lezze e da presun\u00e7ion de conoscen\u00e7a da lezze.\nO \u00e7ittadin babiloneize o l'aveiva per\u00e7\u00f2 a poscibilit\u00e6 de verific\u00e2 a propria conduta segondo e lezze do sovran, e quindi de evit\u00e2 determin\u00e6 comportamenti, \u00f2 de \u00e7erne de attu\u00e2li a so reizego e peigo. Pe a primma votta inta stoia do diritto, i comportamenti san\u00e7ionabili e i eventu\u00e6 pe\u00f1e vegnan reixi notti a tutto o popolo (\u00f2 aomanco a chi foise in grao de leze).\nO codexe o fa un larghiscimo uso da \"Lezze do taggion\", ben nota into mondo zu\u00e6go-crestian pe \u00ease asc\u00ec a-a base da lezze do profeta biblico Mos\u00e8. A pe\u00f1a pe i varri reati a l'\u00e8 de f\u00e6to soventi identica a-o torto \u00f2 a-o danno provocao: \u0153uggio pi-\u0153ugio, dente pe dente. Presempio a pe\u00f1a pe l'omi\u00e7iddio a l'\u00e8 a morte: se a vittima per\u00f2 a l'\u00e8 o figgio de un \u00e2tro ommo, a l'omicida vegni\u00e2 ama\u00e7\u00e7ao o figgio; se a vittima a l'\u00e8 un scciavo, l'omicida o paghi\u00e2 un'ammenda, commezu\u00e2 a-o \"prexo\" do scciavo ama\u00e7\u00e7ao.\nO codexe o suddividde a popola\u00e7ion inte tr\u00e6 classe:\nE varie classe g'han diritti e dovei desp\u00e6gi, e diverse pe\u00f1e che p\u0153uan \u00ease corpor\u00e6 \u00f2 pecuniaie. Quest'urtime son commezu\u00e6 a-e poscibilit\u00e6 economiche do reo, nonch\u00e9 a-o \"status\" soci\u00e2 da vittima.\nNo vegne riconosci\u00fao into Codexo o drito de responsabilit\u00e6 person\u00e2, oss\u00e6 a pe\u00f1a a no l'\u00e8 differente a segonda che o danno commisso o segge volontaio \u00f2 corposo. Un esempio clascico o l'\u00e8 l'architetto ch'o progetta una casa; s'a crolla e a l'ama\u00e7\u00e7a quelli che gh'abitan, a corpa a l'\u00e8 de chi l'ha progettaa, e a pe\u00f1a a l'\u00e8 comme s'o l'avesse ama\u00e7\u00e7ao de perso\u00f1a e vittime.\nL'imposta\u00e7ion bas\u00e2 in sce-a lezze do taggion a modifica o pensceo giuridico dominante into periodo precedente, attestao da-o Codixe de Ur-Namma, ch'o prevedeiva pe di reati senci de san\u00e7ioin pecuniaie invece de quelle fixiche. L'\u00e8 poscibile che questo cangiamento o segge da attribu\u00ee a-a diversa compoxi\u00e7ion da popola\u00e7ion sud mesopotamega do periodo: into XXI secolo a.C., d\u00e6ta a-a qu\u00e6 remonta o codexe de Ur-Namma, i sovren ean ancon de origine sumeica e a popola\u00e7ion accadica a l'ea solo una parte, sciben importante, do tot\u00e2; into XVIII secolo a.C. i Accadi, semiti, ean ormai a maggioran\u00e7a e e m\u00e6xime lezze v\u00e8gnan scrite in akkadico an\u00e7ich\u00e9 in sumeego."}
{"id": "10509", "revid": "7530", "url": "https://lij.wikipedia.org/wiki?curid=10509", "title": "Erodoto", "text": "Er\u00f2doto (gr. \u201b\u0397\u03c1\u03cc\u03b4\u03bf\u03c4\u03bf\u03c2, lat. \"Herod\u014ftus\"). - Storico grego (Alicarnasso, tra 490 e o 480 a.C. - Aten, 424 a.C. ca.). \nV\u00ectta.\nO fu esule a Samo, da p\u0153u o torn\u00f2 in patria quande caze' a tirannide, e de l\u00ec o se rec\u00f2 a Aten, dove o conobbe e o l'ammir\u00f2 Pericle e o fu amigo de Sofocle; da Atene o s'allontan\u00f2 pe piggi\u00e2 parte a-a fonda\u00e7ion da colonia panellenica de Turii (446 \u00f2 444) e pe i so molti vi\u00e6gi (a Samo, into Ponto, in Traxa, in Macedonia, in Cirenaica, in Egitto e inte l'impeo Perscian; questi doi urtimi into 448 circa); l'\u00e8 controverso se Erodoto o l'agge visto pe davei tutti i paixi descriti: foscia o complet\u00f2 i so apponti de vi\u00e6gio con de notizie desonte da de fonte scrite. \nL'\u0153uvia storica de Erodoto a fu divisa inte 9 libbri da-i grammatichi Lusciandrin; tarda a l'\u00e8 a denomina\u00e7ion di libbri co-o nomme de n\u0153uve Muse. \nDoppo o proemmio in sce-e origine mitiche da lotta fra Axia e \u0152\u00fcropa, \nA spieg\u00e2 l'ampiezza e o numero de digrescioin inte l'\u0153uvia de Erodoto, s'\u00e8 pensao che o l'avesse composto de tratta\u00e7ioin separ\u00e6 (\u03bb\u03cc\u03b3\u03bf\u03b9) in sce-i scingoli popoli, da p\u0153u fuse no troppo abilmente inte un'\u0153uvia continnoa (A. Sch\u00f6ll, A. Bauer). Di atri invece ritegnan che o motivo condutt\u00f4 o foise una stoia da Perscia e di vari popoli che fun in contatto con quella e che da p\u0153u o cian de l'\u0153uvia o mutesse scin a trasform\u00e1se inte 'na stoia da lotta tra Greghi e barbai, quande o successo de parte za composte in sce-e gu\u00e6re grego-perscia\u00f1e o spinse l'aot\u00f4 a po\u00f1e in particol\u00e2 resato queste lotte che occupan a meit\u00e6 circa de l'intrega \u0153uvia (G. De Sanctis). \nComme fonte scrite Erodoto o \u00e7itta in doi soli l\u0153ughi Ecateo; ma o riporta in tante \u00f3caxoin di informa\u00e7ioin or\u00e6. Pe a battaggia de Salami\u00f1a influin \u00e7ertamente i \"Perscien\" de Eschilo. De ciu, di documenti epigraffichi, epigrammi, oraccoli fun de seguo doeuvi\u00e6 da Erodoto che into complesso o l'attinse sorvetutto a-a tradi\u00e7ion or\u00e2. De fronte a-e tradi\u00e7ioin Erodoto, p\u00f9 astegnindose da una critica espli\u00e7ita, o l'esercita effettivamente inta sele\u00e7ion m\u00e6xima de quelle, t\u00e1votta solo in base a di motivi esteio\u00ee e sentiment\u00e6. \nErodoto o riconosce a grandioxit\u00e6 de vittoie greghe, ma into complesso l'epopea na\u00e7ion\u00e2 ellenica, pe-a qu\u00e6 i Greghi vin\u00e7ettan i Perscien, a-o lascia freido. O sentimento da superiorit\u00e6 da civilt\u00e6 grega in sce-a barbarica o manca in Erodoto tanto che i antighi m\u00e6ximi o ciammon \"filobarbao\". A l'\u00e8 invece ci\u00e6a a tenden\u00e7a politica de Erodoto a glorific\u00e2 Atene e i Atenieixi ch'o conscidera liberato\u00ee da Grecia, rappresentando invece into moddo ciu odioso i so avversai inta gu\u00e6ra do Peloponneso: Tebe e Corinto. No cosc\u00ec avverso o l'\u00e8 a-i Sparten di qu\u00e6 o riconosce a prodezza, p\u00f9 tendendo a mettili in cattiva luxe a peto di Atenieixi. I concetti religioxi de Erodoto son soventi contraddittoi: de votte i miti son ra\u00e7ionalizz\u00e6, di atre Erodoto o se mostra estremamente credulo de fronte a di oracoli, prodixi e s\u0153unni profetichi. Caratteristega a l'\u00e8 l'importan\u00e7a ch'o d\u00e0 a l'invidia divi\u00f1a (\u03d5\u03d1\u03cc\u03bd\u03bf\u03c2 \u03d1\u03b5\u1ff6\u03bd) a qu\u00e6 a l'intervegne pe umili\u00e2 o mort\u00e2 che troppo o s'inna\u00e7a. \nO dialetto ionico o l'ofre a Erodoto un mezo de esprescion ricco e malliabile inte un stile semplixe ch'o l' amma a paratasci ciu che l'ipotasci, sen\u00e7a frexi, ma con una malia ch'a fa de l'\u0153uvia storica una lettua attraentiscima. O pregio artistego de so stoie, fu d\u00eeto, o l'\u00e8 inte l'unit\u00e6 de interesse uman e into ritmo narrativo co-o qu\u00e6 o va aproeuvo a-i f\u00e6ti, e battagge, i aneddoti e e scingolarit\u00e6 di costummi e de lezze. \nO so retr\u00e6to co-a barba idealizzao o l'\u00e8 noto da varie coppie de un origin\u00e2 creao doppo a morte. Inte l'erma de Nappoli, iscrita, o l'\u00e8 accobbiao a Tucidide."}
{"id": "10515", "revid": "12052", "url": "https://lij.wikipedia.org/wiki?curid=10515", "title": "Ippocrate de Coo", "text": "Ipp\u00f2crate (gr. \u02bd\u0399\u03c0\u03c0\u03bf\u03ba\u03c1\u03ac\u03c4\u03b7\u03c2, lat. \"Hippocr\u0103tes\"). - mego (n. isoa de Coo, 460 a. C. circa - m. 370 a. C. circa). \nPraticante e meistro de meixi\u00f1a in Atene e in Tessaggia, l'Ippocrate o fu, segondo a testimonian\u00e7a di squ\u00e6xi contemporanei comme o Platon e l'Aristotele, o mego ciu avoxao da so epoca e, segondo quella de 'na tradi\u00e7ion ch'a curmina in Galen, o fondat\u00f4 da meixi\u00f1a scientifica in Grecia.\nBiograf\u00eca.\nSe limitan a queste e informa\u00e7ioin segue in sce-a so figua; tutto o resto o fa parte de 'na secol\u00e2 \"question ippocrattega\", ancon lonta\u00f1a da 'na solu\u00e7ion definitiva. A t\u00e2 propoxito a tradi\u00e7ion a n'ha transmisso un \"Corpus\" de circa 70 \u0153uvie che vegnan ascrite a l'Ippocrate. \nO nucleo prin\u00e7ip\u00e2 de queste \u0153uvie o l'\u00e8 st\u00e6to composto fra i urtimi dexenni do 5\u00b0 secolo e a primma parte do 4\u00b0. Di atre \u0153uvie, seguamente posteio\u00ee, p\u0153uan vegn\u00ee dat\u00e6 scin a-o 2\u00b0 \u00f2 a-o 1\u00b0 secolo a. C. A l'interno do nucleo ciu antigo, coexiste di scriti d'orientamento teorico ass\u00e6 differente, segge da-o ponto de vista filosofico che da-o ponto de vista propiamente mego; \u00e7erti de l\u00f4, comme o celebre \"Zuamento\", p\u0153uan \u00ease rifeii a de sette meghe d'orientamento pitagorico, di atri a-a curtua sofistega (comme o trattatello \"In sce l'arte\"), di atri ancon a-i naturalisti presocratteghi. \nTra i \u0153uvie propiamente meghe asc\u00ec existe de cosc\u00ec profonde differen\u00e7e de teoria e de metodo che queste son st\u00e6te atribuie a de sc\u0153ue diverse e riv\u00e6: e sc\u0153ue de Coo e Cnido in particol\u00e2, in sce-a base, sorvetutto, da testimonian\u00e7a galenica. O \"Corpus\" o se form\u00f2 probabilmente a-o prin\u00e7ippio do 3\u00b0 secolo a. C., inta fase da constitu\u00e7ion da biblioteca de Lusciandria; ch\u00ec fu recugeito i \u0153uvie meghe ciu aotoeive, che, pe de raxoin de prestigio editori\u00e2, fun ascrite a-o ciu famoso mego da tradi\u00e7ion clascica, aponto l'Ippocrate, indipendentemente da-i so contegnui dotrin\u00e6. L'uso introd\u00fato da-e sc\u0153ue meghe di erofilichi e di empirichi, e consolidao da p\u0153u da-o Galen, de comment\u00e2 i scriti di aotorit\u00e6 meghe antighe, o l'avi\u00e6 da p\u0153u rafor\u00e7ao l'atribu\u00e7ion a l'Ippocrate de 'n gran numero di scriti do \"Corpus\". L'ipotexi segondo a qu\u00e6 quest'urtimo o derivi\u00e6 da-a biblioteca da sc\u0153ua mega de Coo a l'ap\u00e2 ormai fantaxiosa, comme p\u00f9 l'\u00e8 st\u00e6to misso in question a tradi\u00e7ion\u00e2 parti\u00e7ion fra 'na sc\u0153ua de Coo, ciu atenta a-o raporto fra esperien\u00e7a e teoria mega gener\u00e2, e 'na sc\u0153ua de Cniddo, ciu lig\u00e2 a-a registra\u00e7ion de l'esperien\u00e7a inmedi\u00e2 e a-i aspetti specialisteghi da meixi\u00f1a. \nNo l'\u00e8 mai existio, probabilmente, una vea e proppia \"sc\u0153ua de Cnido\", i a m\u00e6xima existen\u00e7a de 'na \"sc\u0153ua de Coo\" (dot\u00e2 de 'na omogeneit\u00e6 dotrin\u00e2 e de 'na regol\u00e2 forma\u00e7ion mega di discepoli) a resurta anacronistega pe 'n'epoca comme quella tra o 5\u00b0 e o 4\u00b0 secolo, quande no existeiva inte nisciun sett\u00f4 de sc\u0153ue e de biblioteche destin\u00e6 a-a forma\u00e7ion regol\u00e2 di alevi. Se dovi\u00e2 ciutosto pens\u00e2 a de rela\u00e7ioin de tipo artexan\u00e2 tra di scingoli meistri e i rispettivi discepoli, che, into caxo di meistri ciu avox\u00e6, comme l'Ippocrate, do qu\u00e6 l'\u00e8 atestao de pubbriche le\u00e7ioin atenieixi, se saian de votte esteize inta forma de corsci pubbrichi a pagamento e inta ciu vasta circola\u00e7ion di testi trascriti de queste le\u00e7ioin, nonch\u00e9 inte 'n prestigio cortur\u00e2 e profescion\u00e2 d'ampia port\u00e2. L'identifica\u00e7ion da figua storico-cortu\u00e2 de l'Ippocrate a l'\u00e8 streitamente lig\u00e2 a l'interpreta\u00e7ion de testimonian\u00e7e antighe sciu de l\u00ea, in primmo l\u0153ugo a quelle do Platon into \"Fedro\" e da p\u0153u a quella do cosc\u00ec d\u00edto \"Anonimo Londinense\", un dossografo foscia apartegninte a-a sc\u0153ua de l'Aristotele. O Platon o dixe sostan\u00e7ialmente che l'Ippocrate o seguiva un metodo segondo o qu\u00e6 no l'ea poscibile cur\u00e2 a scingola maotia, e o scingolo pa\u00e7iente, \"sen\u00e7a conosce a natua do tutto\". \nCentr\u00e2 a l'\u00e8 l'interpreta\u00e7ion do termine platonico \"tutto\" (\"holon\"). S'o se riferisce a 'n sfor\u00e7o de generalizza\u00e7ion metodica di problemi diagnosteghi e terap\u0153\u00fctichi, se p\u0153u pens\u00e2 a 'n'\u0153uvia de indri\u00e7\u00e7o empiristego comme \"Antiga meixi\u00f1a\"; s'o se riferisce a-a totalit\u00e6 de l'ambiente geografico e soci\u00e2, se p\u0153u pens\u00e2 a 'n'\u0153uvia da-o carattere meteorologico comme \"Aia, \u00c6goa, L\u0153ughi\"; se infin se intende l'insemme do cosmo, se p\u0153u pens\u00e2 a 'n'\u0153uvia centr\u00e2 in sce-o rapporto microcosmo-macrocosmo comme o \"Regimme\". In sce-a base de l'Anonimo, da p\u0153u, l'\u0153uvia ciu vexi\u00f1a a l'Ippocrate a resurti\u00e6 quella in sce-i \"Venti\", dove se riporta a l'atmosfea ambient\u00e2 e caose da salute e da maotia. O problema o l'\u00e8 che tante de queste ipotexi se escluddan re\u00e7iprocamente: mentre \"Antiga meixi\u00f1a\" e \"Aia, \u00c6goa, L\u0153ughi\" porieivan remont\u00e2 a-o m\u00e6ximo aot\u00f4 \u00f2 a-a m\u00e6xima sc\u0153ua, no cosc\u00ec \"Antiga meixi\u00f1a\" e \"Regimme\" \u00f2 \"Venti\"; ognu\u00f1a de queste \u0153uvie a p\u0153u \u00ease \u00e7ernua comme nucleo de scriti relativamente afin, ma l\u00f4 no coinciddan af\u00e6to fra l\u00f4. In mancan\u00e7a de n\u0153uve testimonian\u00e7e probante, a \"question ippocratica\" a l'\u00e8 dunque destin\u00e2 a rest\u00e2 averta a-o conflito de interpreta\u00e7ioin. \nL'\u00e8 ciu axeive, invece, descrive i contorni cortur\u00e6 e scientifichi de quell'episodio importantiscimo da stoia do savei mego ch'o va into so insemme sotta o nomme (impreciso, comme s'\u00e8 visto) de \"meixi\u00f1a ippocratica\". I tratt\u00e6 \"ippocratichi\" marcan a nascita de 'n savei mego in forma scrita, segondo un processo comun inte quello periodo a di atre tecniche (comme a retorica, l'architettua, a matematica). O passaggio da s\u0153uggia da scritua, compio da-a meixi\u00f1a in moddo imponente segge comme qualit\u00e6 segge comme quantit\u00e6 d'\u0153uvie, o l'ebbe de rilevante conseguen\u00e7e cortur\u00e6 insce l'arte terap\u0153\u00fctica. In primmo l\u0153ugo, questo o fava do mego un personaggio apartegninte a l\"'\u00e9lite\" de profescioin intellettu\u00e6 colte e preminente. Cangiava inoltre o m\u00e6ximo stat\u00fato epistemologico da pratica terap\u0153\u00fctica, inandiandola a trasform\u00e1se inte quella che into lenguaggio do 5\u00b0 sec. a. C. a vegniva definia una \"t\u00e8chne\" ra\u00e7ion\u00e2: da savei serrao e ripetitivo, transmisso inte genera\u00e7ioin da po\u00e6 in figgio e da meistro a discepolo, questa a vegniva una tecnica averta e pubbrica, i qu\u00e6 prin\u00e7ippi e metodi diventavan controllabili e disponibili a-a discuscion e a-a reciproca confuta\u00e7ion. A scritua a consent\u00ec inoltre a-a meixi\u00f1a de constitu\u00eese, da aloa, comme un savei cumulativo, in grao saiv'a d\u00ee de somm\u00e2 e esperien\u00e7e di diversci profescionisti, e scoverte terap\u0153\u00fctiche, e conoscen\u00e7e dietetiche e farmacologiche; de inaogu\u00e2 insomma una tradi\u00e7ion mega capaxe de sviluppo, conserva\u00e7ion e innova\u00e7ion. A questo ponto o n\u0153uvo savei mego o doveiva delimit\u00e2 a proppia specifi\u00e7it\u00e6 profescion\u00e2 e epistemologica contra ciu aversai. \nDa 'n lao i guarito\u00ee, che vegnivan tacci\u00e6 de ciarlatanaja, de incapa\u00e7it\u00e6 de d\u00e2 conto do senso de so pratiche, de inefficaxia terap\u0153\u00fctica (\"M\u00e2 sacro\"); da l'atro i filosofi naturalisti, che pretendeivan de scancell\u00e2 a specifi\u00e7it\u00e6 da meixi\u00f1a inte l'ambito de so teorie gener\u00e6 in sce-a natua, e a-i qu\u00e6 se replicava che 'n savei \u00e7erto in sce-a natua no p\u0153u vegn\u00ee da de ipotexi troppo ampie e incontrollabile, ma aponto da l'acumulo do savei empiigo e poxitivo do mego (\"Antiga meixi\u00f1a\"). In sce queste base, se p\u0153u riconstru\u00ee di liniamenti dotrin\u00e6 comun a de vaste se\u00e7ioin di scriti do \"Corpus\", sorvetutto i ciu antighi. E maotie g'han un andamento regol\u00e2 e prevedibile, spesso contrassegnao da di acesci e de remiscioin (\"crixi\"). Caosa de maotie a l'\u00e8 in gener\u00e2 un squilibbrio intervegn\u00fao fra o corpo e l'ambiente esterno (condi\u00e7ioin climatiche, ecesci into moddo de vitta e sorvetutto alimenta\u00e7ion scoretta), ch'o d\u00e0 l\u0153ugo a un urtei\u00f4 squilibbrio di fluidi organichi a l'interno do corpo, i \"umo\u00ee\", che p\u0153uan aloa trovase in quantit\u00e6 ecesciva \u00f2 difettosa, op\u00f9 \u00ease \"crui\" \u00f2 troppo \"conc\u0153utti\" (o che o l'equiv\u00e2 a no digerii \u00f2 trattegnui troppo a longo inte l'organismo). I umo\u00ee fun red\u00fati da \u00e7erti aoto\u00ee (\"A natua de l'ommo\") a-o nummero canonnego de quattro: sangue, bile giana e neigra, flegma (cataro). \nQuesta identifica\u00e7ion di quattro umo\u00ee se basa evidentemente in sce l'oserva\u00e7ion di prin\u00e7ip\u00e6 escretti corporei (fexe, oe\u00f1e, emorragie, catari, suo\u00ee), che (insemme con di atre manifesta\u00e7ioin do marotto) constituiscian pe-o mego ippocratico i \"segni\" (\u00f2 scintomi) a part\u00ee da-i qu\u00e6 o p\u0153u diagnostic\u00e2 i fenommeni patologichi, e sorvetutto pronostic\u00e2 i sviluppi e i exiti da maotia (\"Prognostico\"). Se diagnoxi e prognoxi se basan in sce-i fluidi in sciortia da-o corpo, a terapia a conscisti\u00e2 sorvetutto into regol\u00e2 i ingresci e a sai\u00e2 sorvetutto una terapia dietetica (a dieta a rigoarda per\u00f2 no soltanto i \u00e7ibbi, ma l'intrego regimme de vitta, incluxi i eserci\u00e7\u00e7i sportivi, i bagni, ecc.). L'intervento farmacologico o l'\u00e8 de norma margin\u00e2 e limitao a di infuxi veget\u00e6; l'\u00e8 praticao i salasci e a chirurgia, sorvetutto inta cua de distorscioin e de frattue. A scarscit\u00e6 de conoscen\u00e7e anatomiche, fixiopatologiche, farmacologiche a vegne compens\u00e2 da 'na strazordenaia aten\u00e7ion votta, ciu che a-a scingola maotia, a-a perso\u00f1a intrega do maoto (\"Epidemie\"). Se no se p\u0153u ritegn\u00ee che a meixi\u00f1a ippocratica a l'agge \u00f3tegn\u00fao di rilevanti sucesci inti riguardi di prin\u00e7ip\u00e6 quaddri patologichi co-i qu\u00e6 a l'aveiva da f\u00e2 (in gran parte maotie a carego di aparati respiratoio e digestivo, freve malariche, oltre che ferie e traomi), l'\u00e8 \u00e7erto tuttavia che questa a l'\u00e8 st\u00e6ta capaxe de megio\u00e2 e condi\u00e7ioin de vitta, igieniche e sanitaie, di so pa\u00e7ienti, da 'n ponto de vista psicologico oltre che dietetico. Inte questo senso, a meixi\u00f1a ippocratica a l'ha constituio pe di longhi secoli (a part\u00ee da-o Platon) un modello de rifeimento segge metodologico che deontologico. Za a part\u00ee da-o 3\u00b0 secolo a. C., a meixi\u00f1a a l'avi\u00e6 commen\u00e7ao a studi\u00e2 e comment\u00e2 o prezioso patrimonnio d'esperien\u00e7a clinica e de sfor\u00e7i terap\u0153\u00fctichi depoxitao inti \u0153uvie do \"Corpus\" e questa tradi\u00e7ion a no se sai\u00e6 interrotta scin a l'\u0152utto\u00e7ento.\nO retr\u00e6to de Ippocrate o l'\u00e8 noto in ciu coppie deriv\u00e6 da 'n origin\u00e2 do 3\u00b0 sec. a. C., barbuo, co-o vizo sorcao da rappe e ampia carvi\u00e7ie. L'identifica\u00e7ion a l'\u00e8 atest\u00e2 da-o confronto con de mon\u00e6e de Coo, dove comp\u00e2 a so inmaggine, e da-o trovamento de 'na coppia inta tomba ostiense de 'n mego con inscri\u00e7ion ch'a ne ripete o cellebre aforisma \"a vitta a l'\u00e8 curta\" (v. \"vita brevis, ars longa\")."}
{"id": "10524", "revid": "12052", "url": "https://lij.wikipedia.org/wiki?curid=10524", "title": "Vi\u00e7en\u00e7o Bellin", "text": "Vi\u00e7en\u00e7o Bellin (it. \"Vincenzo Bellini\") - Muxi\u00e7ista (Catania 1801 - Puteaux, Pariggi, 1835).\nV\u00ectta.\nFiggio de 'n organista e meistro de cembalo, o fu inandiao da-o po\u00e6 a-o studdio da muxica: a sett'anni za o componeiva, tra l'atro, un \"Tantum ergo\" e un \"Salve Regina\". Dix\u0153uttenne, o l'and\u00f2 a Nappoi dov'o complet\u00f2 in trei anni i so studdi co-o G. Furno, o C. Conti, o G. Tritto e o N. Zingarelli. Apartegne a questo periodo sei scinfonie (a l'italia\u00f1a, oss\u00e6 inte 'n solo tempo), doe messe, una cant\u00e2 e varrie romanze. \nInto 1825, a-o tiatrin do conservatoio de San Sebastian, o Bellin o dette a so primma oppera, \"Adelson e Salvini\", e into 1826, a-o Tiatro San Carlo, a segonda, \"Bianca e Fernando\". Into 1827 un n\u0153uvo travaggio, commiscionaoghe da l'impresaio Barbaia pe-a Tiatro a-a Scaa de Milan, \"Il Pirata\" (sciu testo do Feli\u00e7e Romani, ch'o ghe v\u00e8gne fraterno amigo e conlaborat\u00f4), o sciuscit\u00f2 entuxiasmo inti ambienti milaneixi. Into 1828 se ripreize a Zena \"Gianca e Fernando\" (rielabor\u00e2) e questa asc\u00ec a l'\u00f3t\u00e8gne grande plaoso, comme da p\u0153u (1829) una n\u0153uva \u0153uvia, sciu testo do Roman, \"La Straniera\", a-o Tiatro a-a Scaa. \nComen\u00e7\u00f2 pe l\u00ea i \u00f3no\u00ee, ma asc\u00ec e invidie e e calunnie. Desgra\u00e7iaamente l\u00ea m\u00e6ximo o parse giustific\u00e2le, dando (1829 a Parma) una aspresci\u00e2 \"Zaira\" (testo do Roman), condann\u00e2 da-o pubbrico. A revin\u00e7ita a v\u00e8gne subito co-i \"Capuleti e i Montecchi\" (Vene\u00e7\u00e7ia, 1830), e sorvetutto co-a \"Sonnambula\" rappresent\u00e2 into 1831 a-o Carcan de Milan con exito trionf\u00e2. Un insuccesso invece ebbe a \"Norma\" (sempre sciu testo do Roman, composta e rapresent\u00e2 into 1831 a-a Scaa), ma l'\u0153uvia a fu da p\u0153u acugeita con entuxiasmo inta m\u00e6xima Milan, a Bergamo, ecc. Segu\u00ec (1833) a-a Tiatro de-a Fenixe de Venessia, con scarso successo, a \"Beatrice de Tenda\". \nInto 1833 o Belin o fu inviao a dirizze e so \u0153uvie a Londra e a Pariggi. A Londra trionf\u00f2 a \"Norma\"; a Pariggi (1834), e so \u0153uvie fun aplaoditiscime e o Bellin o ghe g\u00f3d\u00ec un breve momento de feli\u00e7it\u00e6: l'am\u00f4 da Maia Malibran, l'amixi\u00e7ia e a stimma di maggio\u00ee artisti e poeti (tra i qu\u00e6 o Gioacchin Roscin e o H. Heine). A Puteaux (1834), con medit\u00e2 lente\u00e7\u00e7a o compose i \"Puritani\", sciu libretto do C. Pepoli, rapresent\u00e2 a-o Th\u00e9\u00e2tre italien de Pariggi into 1835, con exito trionf\u00e2. \u0152utto meixi doppo o Belin o moiva. \nArte ciu lirica che drammatica, quella do Bellin, da-a linnia melodica pua e limpida, sp\u0153uggia d'estrinseghe complescit\u00e6, dove i armonie, i contraponti e i efetti strument\u00e6 g'han val\u00f4 soltanto in fon\u00e7ion do canto."}
{"id": "10527", "revid": "12052", "url": "https://lij.wikipedia.org/wiki?curid=10527", "title": "Platon", "text": "Platon (gr. \u03a0\u03bb\u03ac\u03c4\u03c9\u03bd, lat. \"Plato\"). - Filosofo grego (Atene, 428 \u00f2 427 a.C. - 348 \u00f2 347 a.C.).\nV\u00ectta.\nO l'ea de famiggia ax\u00e2 e nobile; a tradi\u00e7ion a conta che gh'ea st\u00e6to da primma imposto o nomme do mesiao, Aristocle, e che quello de \u03a0\u03bb\u03ac\u03c4\u03c9\u03bd ghe fu d\u00e6to ciu tardi con scherzosa alluxon a-o so \u00ease \u03c0\u03bb\u03b1\u03c4\u03cd\u03c2 \"largo\". O l'ebbe sorvetutto un'educa\u00e7ion artistega, studiando muxica, pittua e lettiatua e segnalandose in particol\u00e2 inta compoxi\u00e7ion poetica e drammatica. Za into periodo da zoene\u00e7\u00e7a o v\u00e8gne in contatto co-a filosofia, comme dimostra o f\u00e6to ch'o l'ebbe Cratilo tra i so meistri. A l'originaia influen\u00e7a eraclitea ch'a ghe vegniva da Cratilo sai\u00e6 comunque ben f\u00eeto subintrao quella do Socrate, che p\u00e2 ch'o l'agge conosci\u00fao a l'et\u00e6 de vint'anni. L'influsso determinante de Socrate in sce-o so pensceo o l'\u00e8 documentao da-i moltiscimi scriti in ti qu\u00e6 a figua do meistro a vegne idealizz\u00e2 e o so pensceo presentao in forma drammatica. Doppo a morte do Socrate (399), a-a qu\u00e6, comme aregorda l\u00ea m\u00e6ximo into Fedon, o no l'asciste' a caosa de 'na maotia, o l'and\u00f2, insemme con di atri condiscippoi, a Megara presso o socratico E\u00fcclidde, de donde o torn\u00f2 f\u00eeto a Atene. Arestaoghe quarche tempo, o comen\u00e7\u00f2 o primmo di so vi\u00e6gi maggio\u00ee, che segondo a tradi\u00e7ion o-o condusse asc\u00ec in Egitto, e a \u00c7ire\u00f1e, dov'o sai\u00e6 vegn\u00fao a contatto co-o matematico Tedoo. \nL'\u00e8 f\u0153ua de dubbio, comonque, che inte questo vi\u00e6gio o Platon o vixit\u00f2 a Magna Grecia e a Se\u00e7ilia, e o fu a Sciracusa a-a corte de Dionixio o vegio, gran estimat\u00f4 da cortua da mo\u00e6pattria e conoscente do pitagorico Archia de Taranto, co-o qu\u00e6 o Platon o l'ea intrao in rapporto. A Sciacusa o strenze' amixi\u00e7ia co-o zoeno cognao de Dionixio, Dion, ch'o l'arest\u00f2 pe sempre conquistao a-i so idi\u00e6 filosofichi e etico-politichi. A libert\u00e6 de so critiche e de so exorta\u00e7ioin mor\u00e6 a no l'incontr\u00f2 tuttavia o fav\u00f4 do tiranno, ch'o se desbara\u00e7\u00f2, in moddo no ci\u00e6o, da so presen\u00e7a: e o nobile filosofo atenieize, ch'o l'ea alloa in sce-a quante\u00f1a, o fin\u00ec vend\u00fao scciavo in sce-o mercao de Egi\u00f1a, dov'o fu per\u00f2 rescattao da un Anni\u00e7eride de \u00c7ire\u00f1e (da no confonde co l'omonnimo pensat\u00f4 da sc\u0153ua \u00e7irenaica, visci\u00fao ass\u00e6 ciu tardi). Tornao in mainea cosc\u00ec fortunosa a Atene, Platon o ghe fond\u00f2 (387), inta forma de 'na comunit\u00e6 religiosa dedic\u00e2 a-o curto de Muse, un centro de discuscion e de studdi, che da-a so sede, a qu\u00e6 a trava o nomme da-o mitico eroe Academo, se disse Academmia (\u1fbf\u0391\u03ba\u03b1\u03b4\u03b7\u03bc\u03af\u03b1).\nA l'indaggine filosofica in sen a l'Accademia Platon o se dedic\u00f2 pe circa un ventennio. Ma into 367 successe a Dionixio o vegio, in sce-o trono de Siracusa, o figgio Dionixio o zove: e Dion, o qu\u00e6 contava d'indulo a instaor\u00e2 quella costitu\u00e7ion ciu liber\u00e2 e legalitaia ch'a doveiva risponde a l'idi\u00e2 politico de l'Accademia, o-o persuase a invit\u00e2 torna Platon a Siracusa. Ch\u00ec Platon o se rec\u00f2 into 366, eser\u00e7itando asc\u00ec in sce-o zoeno monarca, e foscia sci\u00f1a ciu che in sce-o po\u00e6, o so influsso; ma \u00e7o no l'imped\u00ec che Dionixio, sobillao da di oppoxito\u00ee de progett\u00e6 innova\u00e7ioin costitu\u00e7ion\u00e6 e divegn\u00fao sospettoso do Dion, o bandisse quest'urtimo, p\u00f9 trattegnindo Platon presso de l\u00ea. O cian politico o l'ea ormai fallio, perch\u00e9 solo Dion o l'avi\u00e6 posciuo realizz\u00e2lo. Quande into 365 scciupp\u00f2 una gu\u00e6ra in Se\u00e7ilia e Platon o torn\u00f2 a Atene, Dionixio o ghe promisse che, a-o termine da gu\u00e6ra, o l'avi\u00e6 invitao torna a Siracusa insemme con Dion. E de f\u00e6to, finia a gu\u00e6ra, o tiranno o fe\u00e7\u00e7e de tutto pe indue Platon a torn\u00e2 a Siracusa. Inta speran\u00e7a de zov\u00e2 cosc\u00ec a l'amigo Dion, Platon o l'intrapreize into 361 o so ter\u00e7o e urtimo vi\u00e6gio in Se\u00e7ilia. Ma manco questa votta l'exito o fu favoeive: Dionixio o l'inaspr\u00ec ancon de ciu i provvedimenti contra Dion, e i so rapporti con Platon se fe\u00e7\u00e7an cosc\u00ec diffi\u00e7ili da mette in peigo o m\u00e6ximo ritorno do filosofo a Atene, reiso poscibile, into 360, sorvetutto da l'intervento de Archia. Da alloa in avanti Platon, dedito escluxivamente a-i loei de l'Accademia, o no mesci\u00f2 ciu da-a so \u00e7itt\u00e6, dove o s'asmort\u00f2 into 348-347 a.C.\n\u0152uvie.\nA parte ciu importante de l'\u0153uvia platonica a l'\u00e8 costituia da-i dialloghi, che, ordin\u00e6 inta tarda antighit\u00e6 in tetralogie, \u00f2 groppi de quattro, pe di approscimativi critei de contegn\u00fao, han d\u00e6to ben da f\u00e2 a-a critica moderna segge pe l'escluxon de quelli no aotentichi, segge pe l'ordenamento cronologico di aotentichi e pe a conseguente riconstru\u00e7ion da stoia intelletto\u00e2 do so aot\u00f4. In gener\u00e2, a-o periodo zoen\u00ee de l'attivit\u00e6 platonica appartegne quelli scriti (\"Apologia de Socrate\", \"Criton\", \"Ion\", \"Protagora\", \"Carmide\", \"Lachete\", \"Lixide\", \"E\u00fctifron\", i doi \"Ippia\") inti qu\u00e6 a personalit\u00e6 do Socrate a se riflette in forma ciu aderente a-a so re\u00e2 statua storica: l\u00ea o gh'app\u00e2 inta so ciu tipica attivit\u00e6 d'interlocut\u00f4 e indagat\u00f4 filosofico, a-a ri\u00e7erca de determina\u00e7ioin e defini\u00e7ioin concetto\u00e6. \nAtri (tra i qu\u00e6 o \"Gorgia\", o \"Menon\", l'\"E\u00fctidemo\", o \"Cratilo\") commen\u00e7an a mostr\u00e2 ciu spiccao l'orientamento platonico da polemica e a anti\u00e7ip\u00e2 quarche liniamento de quelle dotri\u00f1e che son da p\u0153u pi\u00f1amente esposte inti gren dialoghi da maturit\u00e6, o \"Scimpoxio\", o \"Fedro\", o \"Fedon\", a \"Repubbrica\". Inti scriti appartegninti a-a fase ciu tarda de l'attivit\u00e6 do Platon (o \"Teeteto\", o \"Parmenide\", o \"Sofista\", o \"Politico\", o \"Filebo\", o \"Timeo\", o \"Cri\u00e7ia\", incompio, e \"Lezze\") son posti e discusci i complic\u00e6 problemi sciuscit\u00e6 da-a primma costru\u00e7ion da dotri\u00f1a: a-o sprend\u00f4 drammatico e estetico di dialloghi da maturit\u00e6 subintra o rig\u00f4 do mettodo logico. \nO \"Corpus Platonicum\" o contegne di \u0153uvie za inte l'antighit\u00e6 conscider\u00e6 sp\u00faie, qu\u00e6 i dialoghi \"Eriscia\", \"Alcion\", \"Sixifo\", \"Asc\u00edoco\", \"Demodoco\", \"In sce-o giusto\", \"In sce-a virt\u00f9\", a recugeita de \"Defini\u00e7ioin\" e l'\"Epinomide\" . A filologia moderna a l'ha dubitao a longo de l'aotenti\u00e7it\u00e6 de lettie; anc\u0153u se ritegne squ\u00e6xi concordemente che tante de l\u00f4 seggian aotentiche, e de seguo a VII, foscia l'urtimo scrito de Platon e documento d'ecce\u00e7ion\u00e2 interesse. Squ\u00e6xi unanimemente se conscidera spuii i dialoghi \"Al\u00e7ibiade primmo\", \"Teagete\", \"Clitofonte\", \"Minosse\".\nA filosofia.\nCi\u00f9 che un c\u00f2rpo scistematico de dotri\u00f1e, a filosofia de Platon a l'\u00e8 un complesso de problemi soggetti a una continnoa evolu\u00e7ion. Inti dialoghi zoen\u00ee, \u00f2 \"socrateghi\", Platon o l'app\u00e2 totalmente impegnao a approfond\u00ee e a elabo\u00e2 e tipiche problematiche socratiche: e texi in sce l'identit\u00e6 de virt\u00f9 e scien\u00e7a, in sce-a determina\u00e7ion de t\u00e2 scien\u00e7a comme \"scien\u00e7a do ben e do m\u00e2 in gener\u00e2\", in sce l'insegnabilit\u00e6 da virt\u00f9, in sce-o poei d'attra\u00e7ion, rispetto a-a voent\u00e6, do ben, ch'o se rivela quindi asc\u00ec comme \u00e7o ch'o l'\u00e8 sommamente piaxeive e utile (e\u00fcdemonismo), in sce l'invoentaiet\u00e6 do m\u00e2, ecc. Tuttavia, proppio da-a riflescion in sce queste texi socratiche commen\u00e7a a sorze di problemi n\u0153uvi: e innan\u00e7i tutto o Platon o l'avverte comme quelli valo\u00ee, di qu\u00e6 o l'ea an\u00e6to in \u00e7erchia o Socrate (ben, giusti\u00e7ia, virt\u00f9, coraggio, ecc.), no p\u0153uan pretende d'avei quella stabilit\u00e6 e universalit\u00e6 ch'a gh'\u00e8 recesta se no son concepii comme \"realt\u00e6\" che, a-o contraio de \u00e7o ch'o cazze sotta i sensci, a no mua e a no peisce. De ch\u00ec a \"crixi\" do socratismo ch'a se manifesta into \"Menon\" e into \"Gorgia\", o primmo di qu\u00e6 o l'esprimme l'exigen\u00e7a de 'n n\u0153uvo concetto de scien\u00e7a, comme conoscen\u00e7a de veit\u00e6 eterne aquixia primma da nascita, mentre o segondo o fonda un rigoroso dualismo tra ben e piaxei, tra mondo eterno di valo\u00ee e mondo mueive de pascioin e di dexidei, tra a\u00f1ima e corpo.\nMomento fondament\u00e2 pe questi sviluppi a l'\u00e8 l'elaboa\u00e7ion platonica da dotri\u00f1a de forme eterne do re\u00e2, notta inta tradi\u00e7ion comme \"dotri\u00f1a de idee\". Streitamente connessa a-a ri\u00e7erca socratica da defini\u00e7ion e di concetti univers\u00e6, t\u00e2 dotri\u00f1a a ne rapresenta un'origin\u00e2 e ciu vasta articola\u00e7ion. I concetti univers\u00e6 son \u00e7ertamente necessai pe i giudi\u00e7\u00e7i mor\u00e6, comme aveiva do resto za precisao o Socrate: sen\u00e7a i concetti de ben e de giusto, de f\u00e6to, no sai\u00e6 poscibile distingue \u00e7o ch'o l'\u00e8 ben da \u00e7o ch'o l'\u00e8 m\u00e2, \u00e7o ch'o l'\u00e8 giusto da \u00e7o ch'o l'\u00e8 ingiusto; ma l\u00f4 son indispensabili pe a m\u00e6xima conoscen\u00e7a da natua: comme inte tutte i a\u00e7ioin virtoose se riconosce a presen\u00e7a de \u00e7o che se ciamma virt\u00f9, cosc\u00ec inte 'na mortepri\u00e7it\u00e6 de manifesta\u00e7ioin senscibile riconduxibile a un'unit\u00e6 dovi\u00e2 \u00ease cugeito \u00e7o ch'o costitoisce l'essen\u00e7a univers\u00e2, stabile e immutabile comu\u00f1a a tutte quelle manifesta\u00e7ioin. \nA l'\u00e8 questa essen\u00e7a ch'a permette de d\u00ee de ciaschedu\u00f1a cosa cos'a segge e cos'a distingue da 'n'\u00e2tra, pres. cose segge 'n ommo inta so essen\u00e7a e cose distingue 'n ommo da 'n cavallo. Modelli \u00f2 critei oggettivi e puamente intellettivi in base a-i qu\u00e6 poei pens\u00e2, nomin\u00e2 e distingue e scingole realt\u00e6 che se manifestan inta conoscen\u00e7a senscibile, \u00f2, asc\u00ec, termi de paragon a-i qu\u00e6 confront\u00e2 quest'urtime pe poeine giudic\u00e2 con veit\u00e6, i concetti univers\u00e6 son pe Platon forme, essen\u00e7e dot\u00e6 de una proppia sciuscisten\u00e7a ontologica: son enti re\u00e6 che costitoiscian a raxon de cose. L'\u00e8 'nte l'introdu\u00e7ion de questa dimenscion ontologica che consciste essen\u00e7ialmente o passaggio da-o \"concetto\" socratico a l'\"idea\" platonica, l'\u1f30\u03b4\u03ad\u03b1 \u00f2 \u03b5\u1f36\u03b4\u03bf\u03c2 \"inmaggine, esempl\u00e2, forma\". O tipo d'existen\u00e7a ch'a spetta a-e idee o l'\u00e8 tuttavia desp\u00e6gio da quello de cose comu\u00f1e: queste, in quante soggette a-o divegn\u00ee, son particol\u00e6, contingente e mueive, mentre e idee, in quante modelli e critei de cose senscibile, son univers\u00e6, necessaie e eterne e godan pertanto de un'existen\u00e7a intelligibile inte 'n mondo ide\u00e2. \nEternamente costante inte so determina\u00e7ioin, o mondo ide\u00e2 \"invixibile\" o l'\u00e8 un mondo eleatico ch'o s'opon a quello eracliteo do divegn\u00ee \"vixibile\"; questo o l'\u00e8 o mondo de l'\u00ease: e idee son de f\u00e6to \u1f44\u03bd\u03c4\u03c9\u03c2 \u1f44\u03bd\u03c4\u03b1 \"e cose che realmente son\". E idee, cosc\u00ec, son no solo di prin\u00e7ippi \u00f2 di critei gnoseologichi de cose, comme ean i concetti socratichi, ma fondamento urtimo da so m\u00e6xima existen\u00e7a. E cose senscibbile, in quante tran da-e idee o so fondamento ontologico, son connesse a-e idee mediante un rapporto de \"parte\u00e7ipa\u00e7ion\" (\u03bc\u03ad\u03b8\u03b5\u03be\u03b9\u03c2): a scingola particol\u00e2 realt\u00e6 in tanto existe e a l'\u00e8 poscibile in quant'a parte\u00e7\u00e7ipa de l'idea. D\u00e6te e difficort\u00e6 de comprende comme l'essen\u00e7a a posse rest\u00e2 identica a l\u00ea m\u00e6xima e int'o m\u00e6ximo tempo \u00ease presente inte morteprixe realt\u00e6 che ne parte\u00e7ipan, o Platon o l'avi\u00e6 da p\u0153u individoao sorvetutto inta \"someggian\u00e7a\" (\u03bc\u03af\u03bc\u03b7\u03c3\u03b9\u03c2 \"imita\u00e7ion\") de cose senscibile a-e idee o so rapporto, consciderando e primme comme immagine \u00f2 c\u00f2ppie de idee.\nRisolto cosc\u00ec inte 'na prospettiva ontologica o problema socratico do concetto, Platon o l'indicava inta contempla\u00e7ion intellettu\u00e2 de idee a vea scien\u00e7a, in quanto contrapposta a-o regno de l'\"opignon\" de l'esperien\u00e7a senscibile. In particol\u00e2, aotentica scien\u00e7a a l'\u00e8 a conoscen\u00e7a de idee e di rapporti re\u00e7iprochi che e collegan in te 'n scistema ordinao. Non solo, de f\u00e6to, e idee se caratterizzan pe l'universalit\u00e6 ch'a consente a ciaschedu\u00f1a de rifeise a una mortepri\u00e7it\u00e6 de cose scingole; existe asc\u00ec un orde tra e idee a segonda do maggi\u00f4 \u00f2 min\u00f4 grao d'universalit\u00e6 ch'o spetta a ciaschedu\u00f1a de l\u00f4: l'idea de cavallo a l'\u00e8 compreisa inte quella de quadruppede, ch'o l'abbra\u00e7\u00e7a molti atri individdoi do mondo anim\u00e2; quest'urtima a l'\u00e8, saiv'a d\u00ee, ciu esteisa da precedente, e ciu esteize ancon son e idee d'anim\u00e2 e de vivente. \nSe d\u00e0 cosc\u00ec una gerarchia de idee che da quella ciu univers\u00e2 deschi\u00f1e de man in man verso quelle dot\u00e6 de sempre min\u00f4 universalit\u00e6 e, per\u00e7\u00f2, de sempre maggio\u00ee determina\u00e7ioin. Se tr\u0153uva ch\u00ec a reixe de quella ch'a sai\u00e2 a defini\u00e7ion pe genere proscimo e differen\u00e7a specifica, elabo\u00e2 succescivamente da Aristotele. Ma, sorvetutto, a traverso a gerarchia de idee o Platon o dava un n\u0153uvo scignificao a-a dialettica: oponendose a-e degenera\u00e7ioin sofisteghe ch'aveivan red\u00fato a dialettica a eristica, saiv'a d\u00ee a l'arte do guaagn\u00e2 in te ogni discuscion indipendentemente da-a ri\u00e7erca da veit\u00e6, Platon o l'intende a dialettica comme o strumento supremo da conoscen\u00e7a, quello in virt\u00f9 do qu\u00e6, misso da parte l'opinion e ogni riferimento senscibile, se ripercore i rapporti e i nessi oggettivi tra e idee, pervegnindo a-a contempla\u00e7ion de quella gerarchia de idee ch'a costitoisce a strutua ciu aotentica da realt\u00e6.\nMa affinch\u00e9 l'ommo o posse, attraverso o procedimento sccettamente intellettivo da dialettica, orient\u00e1se inta gerarchia e inti rapporti de idee, l'\u00e8 necessaio ch'o conosce, \u00f2 ch'o l'agge a facort\u00e6 de conosce, ciaschedu\u00f1a de queste idee. Da-o momento che queste no son conoscibile mediante i sensci e che, nintedemeno, a pua attivit\u00e6 intellettiva a l'\u00e8 in grao de intu\u00eele p\u00f9 attraverso a mortepri\u00e7it\u00e6 e a particolarit\u00e6 senscibile, Platon o ne concludde che l'a\u00f1ima a l'agge conosci\u00fao e idee in te un precedente periodo da so existen\u00e7a, quande, no ancon conzonta co-o corpo e vivendo into mondo immort\u00e2 de l'Iperuranio (\u1f51\u03c0\u03b5\u03c1\u03bf\u03c5\u03c1\u03ac\u03bd\u03b9\u03bf\u03c2 \"sovia\u00e7eleste\"), a l'ha posciuo contempl\u00e2 e idee inta so sede, pe da p\u0153u desmenteg\u00e2 t\u00e2 vixon inta so succesciva vitta tere\u00f1a. Ma a poco a poco, riflettendo in sce-e someggian\u00e7e e in sce-e desomeggian\u00e7e de cose, l'a\u00f1ima a l'\u00e8 reconduta a-o pensceo di supremmi esempl\u00e6 verso i qu\u00e6 t\u00e6 someggian\u00e7e se orientan, e a se ricorda de \u00e7o ch'a vidde. L'\u00e8 questa, a grende linnie, a dotri\u00f1a platonica de l'\"anamnexi\" (\u1f00\u03bd\u03ac\u03bc\u03bd\u03b7\u03c3\u03b9\u03c2), \u00f2 \"reminiscen\u00e7a\", comme fonte de ogni conoscen\u00e7a terre\u00f1a de idee, dotri\u00f1a ch'a l'implica da un lao che e idee seggian innasciue inte l'a\u00f1ima, da l'atro che l'a\u00f1ima a segge immort\u00e2. L'anamnexi a comporta, in realt\u00e6, solo che a preexisten\u00e7a de l'a\u00f1ima a-a so vitta corpoia, e no a so existen\u00e7a urtei\u00f4 doppo a morte do corpo, ni a so diata eterna. Ma l\u00ea o presuppo\u00f1e intanto che l'a\u00f1ima a posse vive indipendentemente da-o corpo, e che in t\u00e2 existen\u00e7a separ\u00e2 a l'agge conosci\u00fao de veit\u00e6 de gran longa supeio\u00ee de quelle che derivan da-i sensci; e o l'\u00e8 cosc\u00ec un elemento importante de quella dimostra\u00e7ion de l'immortalit\u00e6 de l'a\u00f1ima, che into Fedon a l'\u00e8 da p\u0153u d\u00e6ta sorvetutto in base a l'affinit\u00e6 de natua che l'a\u00f1ima a g'ha da avei co-e forme eterne perch\u00e9 a posse conoscile.\nMa percose l'a\u00f1ima a l'\u00e8 immort\u00e2 e a so vitta corpoia a no l'\u00e8 che un provvisoio e doloroso stato de \"prexonia\", questa, riacatao memoia da so origine e do so destin, a no dexiddia che de torn\u00e2 a-a so sede eterna, sottrandose a l'exilio terren. Da questa conce\u00e7ion deriva una mor\u00e2 caratterizz\u00e2 da un netto orientamento verso l'aodel\u00e0, ch'a-o destacca da-a pratica e terre\u00f1a sagge\u00e7\u00e7a de Socrate e a l'avexi\u00f1a ciutosto a-a religion di orfeghi e a-a filosofia di pitagorici. Da-i un e da-i atri o Platon o repiggia l'idea da \"metempsicoxi\" (\u03bc\u03b5\u03c4\u03b5\u03bc\u03c8\u03cd\u03c7\u03c9\u03c3\u03b9\u03c2) \u00f2 trasmigra\u00e7ion de l'a\u00f1ima attraverso varie existen\u00e7e corpoie, no soltanto uma\u00f1e, ma asc\u00ec anim\u00e6. Ogni existen\u00e7a a l'\u00e8 determin\u00e2 da-o comportamento mor\u00e2 de l'a\u00f1ima inte l'existen\u00e7a precedente: ciu quella se liga a-o corpo, cedendo a-i so dexidei e lasciandosene domin\u00e2, ciu basso, inta gerarchia natur\u00e2, o l'\u00e8 l'organismo corpoio into qu\u00e6 a deve trasmigr\u00e2. Quande invece l'a\u00f1ima a zonze a delivi\u00e1se da-i interesci corpoii, a l'aquista a capa\u00e7it\u00e6 de vive sola e de torn\u00e2 a l'originaia sede sovia\u00e7eleste, dove a contempl\u00f2 e idee. Into so scignificao urtimo a filosofia a vegne cosc\u00ec pe Platon una \"prepara\u00e7ion pe a morte\", votta a delivi\u00e2 l'a\u00f1ima da-o corpo. Questo s'oten exer\u00e7itando sempre ciu, inta vitta, quelle facort\u00e6 de l'a\u00f1ima che megio corispondan a-a so natua divi\u00f1a e meno implican o so ligammo co-o corpo. \nDe ch\u00ec l'importan\u00e7a, in sce-o cian etico, da m\u00e6xima filosofia, concepia comme l'attivit\u00e6 puamente intellettiva, traverso a qu\u00e6 l'a\u00f1ima a se destacca da ogni elemento corpoio. A filosofia, de f\u00e6to, in quant'a l'\u00e8 \"am\u00f4 de savei\", a l'esprimme 'na tenden\u00e7a irrescistibile a torn\u00e2 a quello stato contemplativo do mondo ide\u00e2 sperimentao da l'a\u00f1ima inta so vitta into mondo sovia\u00e7eleste, tenden\u00e7a ch'a l'insorze inte l'a\u00f1ima quande in l\u00ea se riadescia o ricordo, attraverso l'aoxilio da dialettica, da realt\u00e6 idi\u00e2 ch'a costituisce o modello eterno de quella senscibile. Inte questa prospettiva rentra asc\u00ec a ridefini\u00e7ion platonica, inti termi de 'na tenscion de l'a\u00f1ima verso o mondo de forme ide\u00e6, da conce\u00e7ion socratega de l'attrattiva che a conoscen\u00e7a di valo\u00ee a l'eser\u00e7ita in sce-o voei: l'idea supremma, de l'essen\u00e7a da qu\u00e6 parte\u00e7ipan tutte i atre, a l'\u00e8 de f\u00e6to quella do ben (che Platon o parago\u00f1a a-o s\u00f4), a qu\u00e6 a l'eser\u00e7ita un'attrattiva irrescistibile in sce l'a\u00f1ima, sponciandola a elev\u00e1se sempre de ciu into dominio de l'univers\u00e2. Inte questa tenscion a l'idi\u00e2 e a l'eterno, delini\u00e2 into \"Scimpoxio\" attraverso a figua do demmone Eros, consciste o cosc\u00ec d\u00edto \"am\u00f4 platonico\", for\u00e7a che, mediando tra o senscibile e l'intelligibile, a sponcia l'a\u00f1ima a-a contempla\u00e7ion da bele\u00e7\u00e7a ide\u00e2 e, per\u00e7\u00f2, d\u00e6ta l'inscindibilit\u00e6 de \"bello\" e \"ben\", do veo ben.\nSe a vitta prattica, o mondo di sentimenti e di dexidei terren vegnan cosc\u00ec confin\u00e6 da l'etica platonica inta sfea corpoia, d'atra parte a mor\u00e2 de Platon a no l'implica una tot\u00e2 svaluta\u00e7ion di dexidei e di impursci che caratterizzan a vitta corpoia: se tratta ciutosto de riconosce a presen\u00e7a inta m\u00e6xima a\u00f1ima de questi elementi, segondo a dotri\u00f1a psicologica esposta inta \"Repubbrica\", e de mantegn\u00eeli inte 'n stato de subordina\u00e7ion e d'equilibbrio, de moddo che no ostacolan l'a\u00f1ima inta realizza\u00e7ion do so compito mor\u00e2 ciu elevao. Segondo a \u00e7ellebre inmaggine do \"Feddro\", l'a\u00f1ima a l'\u00e8 comme un caro co-e ae guidao da 'n aoriga e trainao da doi cavalli: l'aoriga o ne rappresenta a parte ra\u00e7ion\u00e2 e intellettiva, quella ch'a conosce a veit\u00e6 e o ben, mentre i doi cavalli ne rappresentan rispettivamente a parte coraggiosa \u00f2 irascibile, da qu\u00e6 deriva i impulsci nobili, e a parte concupiscibile \u00f2 dexidiante, sede di impulsci lig\u00e6 a-a sfea corpoia. A conce\u00e7ion psicologica espressa da questa inmaggine, otra che 'na dotri\u00f1a mor\u00e2, a l'implica asc\u00ec una dotri\u00f1a politica. L'\u00e8 proppio in sce questa psicologia, de f\u00e6to, che, inta \"Repubbrica\", Platon o basa a dotri\u00f1a do stato ide\u00e2 diviso inte tr\u00e6 classe de filosofi, che contemplando e idee o dirizzan ra\u00e7ionalmente; di sordatti, \u00f2 \"guardien\", che o difendan; e di produtto\u00ee, che n'\u00e1seg\u00faan l'existen\u00e7a da-o ponto de vista economico. \nP\u00e6ge de conseguen\u00e7a son e virt\u00f9 che presezzan a ciaschedu\u00f1a de tr\u00e6 parte de l'a\u00f1ima e de tr\u00e6 classe do stato: rispettivamente a sapien\u00e7a, o val\u00f4, a tempian\u00e7a, in sce-e qu\u00e6 sovrasta da p\u0153u a giusti\u00e7\u00e7ia, che, faxendo lao\u00e2 into proppio campo ciascu\u00f1a parte \u00f2 classe e impedindoghe de pass\u00e2 i limmiti de so fon\u00e7ioin, a l'assegua o megio orde tanto inta sfea mor\u00e2 quante inte quella politica. A perfe\u00e7ion de l'a\u00f1ima a l'\u00e8 cosc\u00ec, da questo ponto de vista, no tanto inta nega\u00e7ion ascetica de pascioin, e in genere de ogni attivit\u00e6 no contemplativa, quante inta subordina\u00e7ion armonega de facort\u00e6 infeio\u00ee a-e supeio\u00ee. Analogamente, int'o stato no gh'\u00e8 salute se e classe no parte\u00e7\u00e7ipe da sapien\u00e7a no \u00f3bed\u00ecscian a quelli che, ciu vexin a-a veit\u00e6, megio di atri p\u0153uan intu\u00ee \u00e7o che pe o stato l'\u00e8 ben e lezifi\u00e2 e govern\u00e2 in conformit\u00e6 a t\u00e2 conoscen\u00e7a. \nS'ha quindi un'assolua aristocra\u00e7ia do savei, da qu\u00e6 deriva un'estenscion di poei stat\u00e6 fin in sce-a propiet\u00e6 e a famiggia, risolte inte l'unica famiggia e propiet\u00e6 do stato. Questo dualismo de politica e ascexi, d'interesse fattivo pe o mondo e pescimistico orientamento verso l'aodel\u00e0, che Platon propiamente o no concilia (nonostante una \u00e7erta prevalen\u00e7a do motivo ascetico, da-o momento che a m\u00e6xima \"Repubbrica\" curmina inte 'na rappresenta\u00e7ion mistega do destin otramondan de l'a\u00f1ima do tutto analloga a quella ch'a ciode o \"Fedon\"), o se respegia infin, inta forma ciu tipica, inta nega\u00e7ion do val\u00f4 de l'arte, che pe Platon a no l'\u00e8 conoscen\u00e7a e manifesta\u00e7ion de veit\u00e6, ma constru\u00e7ion fantastega, che da-a veit\u00e6 sempre ciu a s'allonta\u00f1a. E se a scingola individoalit\u00e6 existente a l'\u00e8 imita\u00e7ion de l'idea, l'artista che raffigurando \u00f2 descrivendo o l'immita, o produxe una realt\u00e6 che inta gerarchia di enti a l'occupa o ter\u00e7o e infimo grao. No solo: ma e rappresenta\u00e7ioin da poexia e de l'arte, agitando into moddo ciu vivo e for\u00e7e pascion\u00e6 de l'ommo, rendan ciu diffi\u00e7ili o so dominio \u00f2 a so elimina\u00e7ion, e cosc\u00ec contrastan o compito supremo da filosofia. Rifeindose a-a divinit\u00e6 l'umanizzan, e gh'attribuiscian de qualit\u00e6 indegne da so eterna natua.\nA riflescion in sce-o tema de l'eleatismo segge parmenideo segge meliscian a sta a-a base do profondo riesamme che o Platon o compisce de tutta a so filosofia inti urtimi dialoghi (i \"dialoghi dialettichi\"). Doppo avei rinnovao into \"Teeteto\" una critica organica e approfondia de l'opposta texi metafixica do senscismo, de origine eraclitea, o Platon o l'affronta a problematica eleatica inte doi dialoghi crux\u00e6, into \"Parmenide\" e into \"Sofista\". Into primmo Platon o risponde a tutte e critiche contro a dotri\u00f1a de idee che l\u00ea o l'immagina ghe seggian revotte da Parmenide e da Zenon. Super\u00e2 l'obie\u00e7ion zenonia\u00f1a, a texi de 'na mortepri\u00e7it\u00e6 de idee e da so realt\u00e6 a no poeiva ancon \u00ease garantia, fronte a-a renascente obie\u00e7ion parmenidea, pe-a qu\u00e6 ogni realt\u00e6 particol\u00e2 (saiv'a d\u00ee parte de 'n morteprixe, comme a-o l'\u00e8 asc\u00ec ciaschedu\u00f1a idea) a s'apresenta comme t\u00e2 che \"a l'\u00e8\" l\u00ea m\u00e6xima e \"a no l'\u00e8\" tutte i atre, mescciua, quindi, de \"\u00ease\" e de \"no \u00ease\" e pertanto apparen\u00e7a, ma no vea realt\u00e6. \nE cosc\u00ec Platon into \"Sofista\" o se v\u00f3ze' a comp\u00ee o \"parri\u00e7idio\", a confut\u00e2 saiv'a d\u00ee a texi centr\u00e2 do \"venerando e terribile\" Parmenide e a dimostr\u00e2 che o \"no \u00ease\" asc\u00ec in quarche moddo \"o l'\u00e8\". O ponto fondament\u00e2 de questa dimostra\u00e7ion o sta inta risolu\u00e7ion do \"no \u00ease\" inte l'\"atrit\u00e6\": quande noi dimmo che una cosa \"a l'\u00e8\" l\u00ea m\u00e6xima e \"a no l'\u00e8\" i atre no femmo atro che mette in eviden\u00e7a \u00e7o che in l\u00ea gh'\u00e8 de \"p\u00e6gio\" (\u03c4\u03b1\u1f50\u03c4\u03cc\u03bd) de l\u00ea m\u00e6xima e \u00e7o che gh'\u00e8 de \"desp\u00e6gio\" (\u1f15\u03c4\u03b5\u03c1\u03bf\u03bd) di atre, e quindi che l\u00ea \"a l'\u00e8\" identica con l\u00ea m\u00e6xima e \"a l'\u00e8\" differente da-e atre. O discorso, cosc\u00ec, o mescia sempre into cian de l'\"\u00ease\" e vegne meno a contraddi\u00e7ion parmenidea. \nIn sce questa base Platon o p\u0153u da un lao elabo\u00e2 una n\u0153uva e compia descri\u00e7ion do metodo dialettico comme \"divixon\" (\u03b4\u03b9\u03b1\u03af\u03c1\u03b5\u03c3\u03b9\u03c2) di generi e de specie e in l\u00f4 de \u00e7o che gh'\u00e8 de identico e de \u00e7o che gh'\u00e8 de desp\u00e6gio (metodo, do qu\u00e6 o Platon m\u00e6ximo o d\u00e0 mortepprixe esemplifica\u00e7ioin inti dialoghi diti appunto \"dialettichi\"); e da l'atro d\u00e2 un'adegu\u00e2 risposta a-e aporie sofisteghe, \u00e7iniche e megaiche inta predica\u00e7ion: a \"comunan\u00e7a\" (\u03ba\u03bf\u03b9\u03bd\u03c9\u03bd\u03af\u03b1) di generi e de specie (o p\u00e6gio) e a so differen\u00e7a (o desp\u00e6gio) crean tutta una tramma de rapporti ontologichi che o pensceo e o lenguaggio devan resp\u00eagi\u00e2 quande connettan soggetto e predicao. No solo, ma o p\u0153u trov\u00e2 finalmente una solu\u00e7ion o problema de l'err\u00f4 asc\u00ec, inspiegabile e inconcepibile pe scin che interpretao comme un d\u00ee e un pens\u00e2 \"\u00e7o ch'o no l'\u00e8\", ma perfettamente ciar\u00eeo se inteiso comme un d\u00ee e un pens\u00e2 o \"diverso\". I resultati cosc\u00ec conseguii e a fecondit\u00e6 da n\u0153uva dialettica son missi a-a pr\u0153uva da-o Platon asc\u00ec inte l'analixi di problemi etichi e politichi. Into \"Filebo\" de f\u00e6to o tenta, corezendo asc\u00ec o precedente reddeno dualismo tra ben e piaxei, d'insei poxitivamente o piaxei (\u00f2 aomanco o piaxei \"p\u00fao\") inta scaa di valo\u00ee mor\u00e6, sciben ch'a-o de sotta do ben e da scien\u00e7a; into \"Polittico\" da p\u0153u, p\u00f9 ribadindo l'opportunit\u00e6 che o poei o tocche solo a quelli che son sapienti inta scien\u00e7a politica (\u00f2 \"arte rexa\"), o manifesta un'atten\u00e7ion ciu comprensciva da realt\u00e6 concreta ch'a mitiga l'utopia da \"Repubbrica\" e a prepaa o vasto affresco giuridico costitu\u00e7ion\u00e2 de \"Lezze\".\nQuesta atten\u00e7ion ciu comprensciva da realt\u00e6 concreta ch'a l'\u00e8 caratteristega, pe tanti aspetti, de l'urtimo Platon a l'\u00e8 \u00e2tresc\u00ec a-a base da cosmologia do \"Timeo\" e de l'estremo tentativo de medi\u00e2 o reddeno dualismo tra mondo de idee e mondo senscibile, ch'o l'\u00e8 do resto vixibile asc\u00ec inte quella dotri\u00f1a de \"idee-numeri\", comme intermediai tra e idee e e cose, ch'a n'\u00e8 notta no da-i scriti do Platon ma da-a testimonian\u00e7a de l'Aristotele. O \"Timeo\" o l'\u00e8 un longo \"mito\" \u00f2 racconto in sce l'origine e a forma\u00e7ion do mondo. O se ricollega into so prin\u00e7ippio a-a \"Repubbrica\", da qu\u00e6 o riassumme a primma parte. O conto do \"Timeo\" parte da-a ribadia distin\u00e7ion tra \"\u00e7o ch'o l'\u00e8 sempre e o no g'ha nascita\" e \"\u00e7o ch'o nasce sempre e mai o l'\u00e8\": o \u00e7\u00ea, \u00f2 ciutosto tutto o \"cosmo\", in quanto corpoio e vixibile, o no l'\u00e8 st\u00e6to sempre, ma o l'\u00e8 nasci\u00fao, commen\u00e7ando da un \"prin\u00e7ipio\" e pe \u0153uvia do divin artefixe, o Demiurgo, ch'o l'ha plasmao o mondo a inmaggine do modello eterno: plasmao e no creao, perch\u00e9 Platon, oltre che do modello e da copia, o parla asc\u00ec de un \"ri\u00e7etaccolo univers\u00e2\", ch'o l'\u00e8 o l\u0153ugo (\u03c7\u03ce\u03c1\u03b1) into qu\u00e6 se desg\u0153ugge o divegn\u00ee e che in l\u00ea o comprende e determina\u00e7ioin da mateia e do spa\u00e7io. \nPercose ninte l'\u00e8 ciu bello do \"vivente\", o mondo, \u0153uvia belliscima do Demiurgo, o l'\u00e8 l\u00ea asc\u00ec un vivente, fornio de 'n'a\u00f1ima (l'A\u00f1ima do mondo) che o Demiurgo o l'ha formao co l'essen\u00e7a de l'indivixibile (eterno) e con quella do divixibile (divegn\u00ee), unindo a l\u00f4 un'essen\u00e7a \"mista\", ch'a parte\u00e7ipa de l'identico e do diverso. Una reddena propor\u00e7ion matematica, a m\u00e6xima ch'a presciede a l'armonia muxic\u00e2, a regola a compoxi\u00e7ion do cosmo, struttuao in doi \u00e7erci intre\u00e7\u00e7\u00e6, di qu\u00e6 quello esterno o l'\u00e8 quello de l'identico e l'atro o l'\u00e8 quello do diverso, distinto a so votta inte sette circoli r\u0153uanti e costituenti e orbite planetaie, mentre o tempo, \"inmaggine mobile de l'eterno\", o scandisce a regolarit\u00e6 di so movimenti. \nL'a\u00e7ion do Demiurgo e di atri d\u00ea infeio\u00ee, a so \u0153uvia de media\u00e7ion rispetto a-o modello eterno a l'\u00e8 poscibile solo in quanto existe, comme intermediai, i enti matematichi: i vei elementi de cose de f\u00e6to no son i quattro da tradi\u00e7ion naturalistega (a t\u00e6ra, l'\u00e6goa, l'aia e o f\u0153ugo), ma e figue geometriche, che determinan segondo de regole precise a superfi\u00e7ie, e quindi a corpoeit\u00e6, de tutte e cose: t\u00e6ra, \u00e6goa, aia e f\u0153ugo an\u00e7i tran e so propiet\u00e6 da-o f\u00e6to che son conform\u00e6 segondo de speccie determin\u00e6 de poliedri regol\u00e6. L'\u00e8 da queste premisse che Platon o desg\u0153ugge into \"Timeo\" e varie e complesse ipotexi e dotri\u00f1e che van da-a cosmologia a l'astronomia, da-a teologia astr\u00e2 a-a matematica, da-a fixica a l'antropologia, da-a biologia a-a meixi\u00f1a: questo m\u00e6ximo carattere enciclopedico e scistematego o spiega l'enorme, e foscia unica, fortu\u00f1a che quest'\u0153uvia a l'ha av\u00fao into corso di secoli.\nO Platon \"or\u00e2\".\nA maggi\u00f4 novit\u00e6 into campo di studdi platonichi da segonda meit\u00e6 do sec. 20\u00b0 a l'\u00e8 costituia da-a rinnov\u00e2 discuscion in sce-e cosc\u00ec d\u00edte \"dotri\u00f1e or\u00e6\" (\u1f04\u03b3\u03c1\u03b1\u03d5\u03b1 \u03b4\u03cc\u03b3\u03bc\u03b1\u03c4\u03b1) suscit\u00e2 da l'interpreta\u00e7ion \"esoteica\" \u00f2 \"tubingheize\" dovua prin\u00e7ipalmente a H. J. Kr\u00e4mer, K. Gaiser e Th. A. Szlez\u00e1k, interpreta\u00e7ion che'a l'ha da p\u0153u trovao di consensci asc\u00ec in Fran\u00e7a (P. Hadot) e in Italia (G. Reale). Che existesse de dotri\u00f1e che Platon o l'avi\u00e6 esposto solo oralmente inte l'Accademia l'ea noto segge da \u00e7o ch'o dixe Aristotele segge da di \u00e2tre fonte: celebre a sai\u00e6 st\u00e6ta una le\u00e7ion in sce-o ben, dove Platon o l'avi\u00e6 sostegn\u00fao che i numeri son i prin\u00e7ippi de tutte e cose. A sc\u0153ua de Tubinga, basandose in sce-a texi de Platon circa a supeioit\u00e6 do discorso or\u00e2 a peto de quello scrito e in sce-a so esplicita afferma\u00e7ion, inta VII lettia, de no avei mai misso pe iscrito a so vea dotri\u00f1a, a n'ha concruso che queste dotri\u00f1e or\u00e6 costituiscian l'aotentica filosofia de Platon, quella ch'a stai\u00e6 in sce-o sfondo do Platon \"essoteico\" di dialoghi. Segondo l'interpreta\u00e7ion de Kr\u00e4mer, se o senso do pensceo platonico o l'\u00e8 da individu\u00e2 sorvetutto inte dotri\u00f1e or\u00e6 e se queste son costrute in sce-a teoria di \"prin\u00e7ippi\", alloa o pensceo de Platon o l'app\u00e2 meno connesso a l'insegnamento de Socrate e ciu direttamente dipendente da l'orizzonte presocratico: a part\u00ee da-o problema di prin\u00e7ippi, e no da-o concetto socratico, Platon o sai\u00e6 zonto de f\u00e6to a-a dotri\u00f1a de idee.\nO Platon latin.\nInte l'Occidente latin, scin a-o sec. 12\u00b0, a l'ea nota, tra i \u0153uvie de Platon, solo a primma parte do \"Timeo\" inta tradu\u00e7ion e co l'ampio commento de Cal\u00e7iddio (4\u00b0 sec. d. C.), recepia comme testo fondament\u00e2 pe a cosmologia \u00e2tomediev\u00e2. A Enrico Aristippo, vescovo de Catania (m. 1162), remontan e primme tradu\u00e7ioin lati\u00f1e do Menomme e do Fedon, mentre a Ghigermo de Moerbecke (m. 1286) se deve a tradu\u00e7ion, sciben par\u00e7i\u00e2, do \"Parmenide\" co-o commento de Proclus Lycaeus (tradu\u00e7ioin queste pubbric\u00e6 in edi\u00e7ion critica into \"Corpus platonicum Medii Aevi\" diretto da R. Klibansky, 1939 e segg.). \nA-i ini\u00e7\u00e7i do XV secolo, a pr\u0153uvo a l'insegnamento da lengoa grega pi \u0153uvia de Manu\u00e6lo Crisolora, repiggion e tradu\u00e7ioin lati\u00f1e di \u0153uvie platoniche, \"Fedro\", \"Apologia\", \"Criton\", \"Lettie\" da parte de Lonardo Brun, a \"Repubbrica\" da parte de Pier Candido Decembrio, \"Eutifron\" da parte de Rinuccio Aretin e Franc\u00e7esco Filelfo. A meit\u00e6 do sec. 15\u00b0 a tradu\u00e7ion de \"Lezze\" e do \"Parmenide\" a cua de Zorzo Trapezunzio a segn\u00f2 una svotta pe l'elaboa\u00e7ion teorica do platonismo rinasciment\u00e2. A tradu\u00e7ion, infin, de l'intrego \"corpus\" platonico a \u0153uvia de Marseggio Fixin (stamp\u00e2 a Firen\u00e7e into 1484) a piggi\u00e2 o sorvevento in sce-e precedente tradu\u00e7ioin umanisteghe e a vegni\u00e2 ristamp\u00e2 inti secoli succescivi.\nIconografia.\nSemmo che, pe incarego do scolao Mitradate de Scio, l'ea st\u00e6to eseguio da-o bronzista Silanion un retr\u00e6to collocao inte l'Accademia, foscia quande Platon o l'ea anco-in vitta. Se ne conosce ciu che una chinze\u00f1a de coppie marmoie, fra e qu\u00e6 e megio son a Berlin, a Romma (Museo Na\u00e7ion\u00e2 Roman), inte una colle\u00e7ion priv\u00e2 tedesca. Platon o l'app\u00e2 con una barba foltae co-a fronte arrapp\u00e2."}
{"id": "10542", "revid": "10132", "url": "https://lij.wikipedia.org/wiki?curid=10542", "title": "Sant'Aostin", "text": "Aorelio Aostin o Agostin, (lat. \"Aurelius Augustinus\"), santo, se festezza o 28 agosto.\nDott\u00f4 da Gexa, filosofo e teologo, vescovo d'Ippo\u00f1a e santo (Tagaste in Numidia, od. S\u016bq-Ahras in Alger\u00eea, 13 nov. 354 - Ippo\u00f1a, od. Bona, 28 ag. 430); o fu un di quattro grandi dotto\u00ee da Gexa occident\u00e2, d\u00eeto \"o dott\u00f4 da Gra\u00e7ia\". A so \u0153uvia a l'ha segnao a stoia da religioxit\u00e6 e da filosofia \u0153\u00fcropea.\nVitta e \u0153uvie.\nFiggio de un decurion, Patri\u00e7io, ancon pagan, e da crestia\u00f1a Monnica, o fu inscrito tra i catecumeni; o comp\u00ec i studdi in patria, a Madaura, da p\u0153u a Cartagine: periodo da l\u00ea descrito comme de abandon a-e pascioin amoose. Da una concubi\u00f1a o l'ebbe into 372 un figgio, Adeodato. A lettua de l\u2019\"Hortensius\" ciceronian a-o l'atrasse, dixin\u0153uvenne, a-a filosofia, e o l'ader\u00ec f\u00eeto a-o manicheismo, presentaoghe comme spiega\u00e7ion scientifica de l'universo. O se ne fe\u00e7\u00e7e an\u00e7i propagandista a Tagaste, doppo a morte do po\u00e6, e a Cartagine dove o l'\u00f3t\u00e8gne quarche successo comme ret\u00f4, e o scrisse o so primmo libbro, \"De pulchro et apto\" (perd\u00fao), in to qu\u00e6 p\u00e2 ch'o se sfor\u00e7esse a d\u00e2 veste filosofica a-o manicheismo, into qu\u00e6 o l'ea per\u00f2 arestao semplixe \u00f3dit\u00f4. O pass\u00f2 da p\u0153u, abandonando a mo\u00e6, a Romma; quindi, sciu racomanda\u00e7ion de Scimmaco, comme profess\u00f4 \u00f3fi\u00e7i\u00e2 de retorica (aotunno 384), a Milan, dove o m\u0153\u00fc\u00f2 a crixi spiito\u00e2, a pr\u0153uvo a-a qu\u00e6, dimissa a concubi\u00f1a e renon\u00e7iando a-o matrimonio vantaggioso pe-o qu\u00e6 inscisteiva a Monnica, o se decise a abra\u00e7\u00e7\u00e2 o crestianeximo, ch'o se ghe palesava, alloa, comme in pin e perfetto acordio co-a filosofia neoplatonica e a predica\u00e7ion de S. Ambr\u0153uxo. \nA Cassiciacum (probabilmente Cassago, inta Brian\u00e7a), dimissose da-a cattedra, o scrisse e primme \u0153uvie pervegnuene (i dialoghi \"Contra academicos\", \"De vita beata\", \"De ordine\" e \"Soliloquia\") e o comen\u00e7\u00f2 a compo\u00f1e una serie de mano\u00e6 de arte liber\u00e6; o fu battezzao da Sant'Ambr\u0153uxo a n\u0153utte do sabbo santo (24-25 arv\u00ee) do 387. O trascorse a Romma l'inverno (a Monnica a mo\u00ec a Ostia into novembre) e o torn\u00f2 a Tagaste, continoando, inta vitta monastega, a so attivit\u00e6 de scrit\u00f4. Into 391 o fu ordenao sacerdote a Ippo\u00f1a, dove, tra a fin do 395 e o 396, o fu consacrao comme success\u00f4 da-o vescovo Valeio za proscimo a morte; o m\u00e6ximo o fe\u00e7\u00e7e da p\u0153u (426) Aostin co-o pr\u00e6ve Eraclio. E reliquie, port\u00e6 in Sardegna da San Fulzen\u00e7io e \u00e2tri vescovi esuli into 486, fun doppo l'invaxon saraxi\u00f1a trasport\u00e6, pe \u0153uvia do re Liutprando, a Pavia dove ghe fu eretto o monumento. \nInti 34 anni de episcopato o t\u00e8gnan ocupao, otr'a-e cue costante dedic\u00e6 a-a so gexa, a copiosa corisponden\u00e7a, a predica\u00e7ion, i concilli e e erexie e scismi, a lotta contra i qu\u00e6 a sciorb\u00ec grandiscima parte de l'attivit\u00e6 lettiaia, ch'a l'ha reiso l'Aostin proverbi\u00e2 comme un no solo di ciu dui e profondi, ma di ciu fecondi scrito\u00ee mai existii.\nAponto e polemiche, insemme co-a converscion, l'ordena\u00e7ion e a consacra\u00e7ion, contrassegnan, a l'ingrosso, asc\u00ec di periodi do desg\u0153uggimento do so pensceo. Co-a converscion commen\u00e7a a polemica contra i manichei, za acenn\u00e2 inti \"Dialoghi de Casci\u00e7\u00edaco\" e continu\u00e2 inte una serie de scriti pe o ciu filosofico-religioxi (pres. \"De quantitate anim\u00e6\", \"De libero arbitrio\", o libbro VI \"De musica\", \"De magistro\", \"De vera religione\", \"De utilitate credendi\"), inti qu\u00e6 vedemmo Aostin pass\u00e2 gradaamente da l'afferma\u00e7ion da superiorit\u00e6 essen\u00e7i\u00e2 da raxon in sce-a fe', a quella de l'utilit\u00e6 e raxoneivie\u00e7a de l'affi\u00e1se a l' \"auctoritas\" fond\u00e2 in sce-a rivela\u00e7ion e universalmente riconosciua, da Gexa; e elabor\u00e2 insemme a so caratteristega dotri\u00f1a da conoscen\u00e7a. A feli\u00e7it\u00e6, a-a qu\u00e6 i ommi aspian, a no se consegue sen\u00e7a o possesso da veit\u00e6. Contra i scettichi, o l'ad\u0153uvia l'argomento prin\u00e7ipe: se dubito, so de dubit\u00e2, dunque de \u00ease; se sballio Ma a veit\u00e6 a va \u00e7erc\u00e2 in mi m\u00e6ximo: a l'\u00e8 a dotri\u00f1a neoplatonica do ritorno in sce l\u00ea m\u00e6xima de l'a\u00f1ima, che, riconosciua a muteivie\u00e7a do mondo estei\u00f4, percepio da-i sensci, e a so propria, a s'inandia a ri\u00e7erc\u00e2 a veit\u00e6 immutabile, pe-a qu\u00e6 l'\u00e8 veo ogni raxonamento veo, e ch'o l'\u00e8 Dio m\u00e6ximo. I sensci, dunque, e e paole do meistro asc\u00ec, no fan se no riadesci\u00e2 de idee, che son za inte l'a\u00f1ima: no per\u00f2 into senso da dotri\u00f1a platonica da reminiscen\u00e7a, ma in quanto \"in interiore homine habitat veritas\", o parla \u00e7oe', in fondo a l'a\u00f1ima, o Meistro interi\u00f4, o Verbo divin; inte l'ommo (\"in interiore homine\") brilla a luxe do veo ch'a do\u00f1a a ciaschedun e \"rationes \u00e6tern\u00e6\", prin\u00e7ipio e fondamento de ogni giudi\u00e7io.\nA l'\u00e8 questa a teoria dita de l'inlumina\u00e7ion, che, no do tutto ascceja da l'Aostin, a se presta a varie interpreta\u00e7ioin; l\u00ea o se collega a-a dotri\u00f1a do \"meistro interi\u00f4\", o Verbo, o solo veo meistro: sci ch\u00e9 o mostr\u00e2 di ommi o l'\u00e8 solo un prepar\u00e2 a asc\u00f4t\u00e2 a voxe do Verbo divin. Queste dotri\u00f1e fun da Aostin mantegnue asc\u00ec in te di \u0153uvie posteio\u00ee ma o primmitivo entuxiasmo pe Platon, Plotin e i \"platonnichi\" (che, se foisan visciui aoa, - o dixe - se saieivan f\u00e6ti crestien) e pe i neoplatonichi o s'amerm\u00f2 co-o tempo. A polemica antimanichea a v\u00e8gne continu\u00e2 in te di atri scriti (pres. \"Contra Adimantum\", \"Contra epistolam Manich\u00e6i quam vocant fundamenti\") scin a-o voluminoso \"Contra Faustum\" e a di atri opuscoli scin a-o 405 circa, da p\u0153u sporadicamente in te un p\u00e1 de opuscoli e, in parte, into trattatello contra tutte i erexie (\"De h\u00e6resibus\", 428-429).\nL'ordena\u00e7ion sacerdot\u00e2 a l'obliga Aostin a spieg\u00e2 a-o popolo i libbri sacri; o parte\u00e7ipa ciu intimamente da vitta da Gexa e o vegne a conosce o scisma ch'o tormenta a gexa africa\u00f1a. Commen\u00e7a cosc\u00ec a polemica contro o donatismo, co l'interessante \"Psalmus abecedarius contra partem Donati\", primmo esempio di scriti popolarezanti de Aostin, da p\u0153u con una serie di \u0153uvie (\"Contra epistolam Parmeniani\", \"De baptismo\", \"Contra litteras Petiliani\", \"Contra Cresconium\") scin a-a grande \"conferen\u00e7a\" de Cartaggine do 411; (\"Breviculus collationis cum donatistis\") quindi, con min\u00f4 frequen\u00e7a de scriti, scin a-o \"Contra Gaudentium\" (420 ca). Inte questa polemica, ch'a-o port\u00f2 a occup\u00e2se de l'ecclexiologia, Aostin o va a pr\u0153uvo a San \u00c7eprian e San Ottato mantegnindo fermiscimo o prin\u00e7ipio da validit\u00e6 e effica\u00e7ia obiettiva (\"ex opere operato\") di Sacramenti, a cattoli\u00e7it\u00e6 e l'unit\u00e6 da Gexa, f\u0153ua da qu\u00e6 no gh'\u00e8 sarve\u00e7\u00e7a e ch'a l'\u00e8 \"corpus permixtum\": ne fa parte saiv'a d\u00ee gran e zinza\u00f1ia, boin e marvaxi, che soltanto Gexo Cristo o l'ha diritto de separ\u00e2 into giorno do Giudi\u00e7io. Ma mentre a-o prin\u00e7ippio, e ancon into 411, Aostin o no voeiva ricore a \u00e2tro mezo che a persuaxon a traverso a discuscion, tuttavia, co-e lezze de Onoio contra i scismatichi e de fronte a-a so ostina\u00e7ion, o cangi\u00f2 pai: e comme da-a netta distin\u00e7ion tra scisma e erexia o pass\u00f2 a defin\u00ee questa qu\u00e6 \"scisma inveterao\", cosc\u00ec o l'amisse a legittimit\u00e6 e necescit\u00e6 da coerci\u00e7ion e do ricorso a l'aotorit\u00e6 civ\u00ee, fissando \u00e2tresc\u00ec o dovei pe o sovran crestian de attegn\u00eese a-o magisteio da gexa.\nMa co l'ordina\u00e7ion l'Aostin o se dedica asc\u00ec con maggi\u00f4 intenscit\u00e6 a-o studdio da Bibbia: specialmente do Genexi, passando da l'interpreta\u00e7ion streitamente allegorica (\"De Genesi adversus Manichaeos\", 388-90) a quella letti\u00e2, e insemme de val\u00f4 filosofico (\"De Genesi a litteram liber imperfectus\"), e de San Pa\u00f9lo (\"Expositio quarundam propositionum ex Epistola a Romanos\", \"Epistol\u00e6 a Romanos expositio inchoata, Expositio Epistol\u00e6 ad Galatas\", tante questioin tratt\u00e6 into \"De diversis qu\u00e6stionibus octogintatribus\"). Cugemmo ch\u00ec un momento importantiscimo int'o desguggimento do pensceo teologico de l'Aostin, e oggetto de molte discuscioin. L\u00ea o s'\u00e8 sfor\u00e7ao de mantegn\u00ee in primmo l\u0153ugo a giusti\u00e7ia de D\u00ea, ch'a premmia i boin, saiv'a d\u00ee quelli che che credendo se guaagnan un meito, e ch'a punisce i marvaxi. Ma, doppo un longo sfor\u00e7o, Aostin o vegne a riconosce che o momento ini\u00e7i\u00e2 de l'atto de fe', l' \"initium fidei\", ch'o l'\u00e8 \"initium salutis\", o no l'\u00e8 \u0153uvia de l'ommo ma o vegne da D\u00ea: a-o qu\u00e6 no se p\u0153u tuttavia rimprover\u00e2 arcu\u00f1a ingiusti\u00e7ia, se, gratuitamente, o fa gra\u00e7ia a \u00e7ertidun; mentre i ommi tutti, inti qu\u00e6 sorvevive o peccao origin\u00e2, no meitan se no a condanna. Questi concetti appan pe a primma votta con tutta ciare\u00e7\u00e7a, into primmo scrito posteri\u00f4 a l'episcopato de Aostin, o \"De diversis qu\u00e6stionibus a Simplicianum\". Fr\u00fbto de questa conquista do so pensceo, che o l'induxe a remedit\u00e2 in sce-a so vitta, se p\u0153u conscidi\u00e2 e \"Confescioin\" (398 circa), inte qu\u00e6, \u00e2tresc\u00ec, se repiggia \u00e2tri doi temi che l'apascio\u00f1an: quello da curtua crestia\u00f1a e quello di prin\u00e7ippi che presezzan a l'interpreta\u00e7ion da scritua.\nA primma costion a l'\u00e8 da l\u00ea afront\u00e2 sotta l'aspeto teorico into \"De doctrina christiana\" (interrotto, ma repiggiao e terminao into 426): comme asc\u00ec inte \"Confescioin\" Aostin o l'\u00e8 senscibile a-i peighi da cortua tradi\u00e7ion\u00e2, paga\u00f1a, ma o v\u0153u sarv\u00e2ne o bon, ch'o va assonto e f\u00e6to proprio da-o crestianeximo. Cosc\u00ec, concludendo una longa controverscia, Aostin o l'asseg\u00faa co-o peizo da so aotorit\u00e6 a trasmiscion da cortua antiga. Ma inte \"Confescioin\" o problema da memoia (in questa l'\u00e8 a mezua do tempo) o rebella seigo quello da crea\u00e7ion. Aostin o-a ritegne avvegnua into tempo, an\u00e7i co-o tempo, da-o ninte, e pe tutte e cose scimurtaniamente, ma no a-o m\u00e6ximo moddo: che \u00e7erte fun cre\u00e6 da D\u00ea no in atto e inta so forma perfetta, ma solo in poten\u00e7a, \u00f2 in germe (\"rationes seminales\", energie latente destin\u00e6 a svilupp\u00e2se into tempo e a produe, a-o momento oportun pe ciaschedun, i differenti \u00easci). A queste concruxoin l'Aostin o l'\u00e8 portao da un n\u0153uvo studio di primmi 3 capittoli do \"Genexi\" (\"De Genesi ad litteram libbri XII\", tra o 401 circa e o 415 circa). Da-a rente a-o qu\u00e6, tra i \u0153uvie exegetiche, va men\u00e7unao o \"De consensu evangelistarum\" (400 ca), e \"Enarrationes in Psalmos\", e i \"Tractatus in evangelium Iohannis\", recugeite de sermoin in sce questi libbri. Ma inte \"Confescioin\" l'Aostin o l'ha inserio asc\u00ec un'instru\u00e7ion catechetica (proppio co-o commento a-o \"Genexi\"), afin a quella da l\u00ea d\u00e6ta inte un'atra \u0153uvieta, o \"De catechizandis rudibus\" (400 ca).\nE o motivo da memoia, ch'o l'ap\u00e2 inte \"Confescioin\", o ven importantiscimo inte 'n atro trattao in sce-o qu\u00e6 l'Aostin o se afadig\u00f2 a longo (400 ca -416 ca): o \"De Trinitate\". L'a\u00f1ima a l'\u00e8 un pensceo (\"mens\") da-o qu\u00e6 nasce una conoscen\u00e7a (\"notitia\"), e into so raportase a questa conoscen\u00e7a nasce l'am\u00f4 che l\u00ea a se porta (\"amor\"). Inte l'a\u00f1ima \u00f2, megio, inta memoia, inte l'intelletto e inta voent\u00e6, inta parte saiv'a d\u00ee ciu \u00e2ta e nobile de l\u00ea, ch'a ricorda, comprende e amma l\u00ea m\u00e6xima, ma sorvetutto a ricorda, conosce e amma D\u00ea, Aostin o scorze e \"vestixe\" da Trinit\u00e6 divi\u00f1a. De questa, criticando t\u00e2votta e formule de Sant'Ilaio de Poitiers, o mette in rilevo l'unit\u00e6 de sostan\u00e7a, inscistendo in sce l'inguagian\u00e7a de tr\u00e6 Perso\u00f1e: i opia\u00e7ioin \"ad extra\" son l'\u0153uvia indistinta de tutte, \u00e7o che se dixe de ciaschedu\u00f1a quante a-a sostan\u00e7a, e asc\u00ec a-a sapien\u00e7a e di \u00e2tri attribuii, l'\u00e8 comun, ingu\u00e2, identico e numericamente un inte tutte; mentre l\u00f4 se distinguan e se opo\u00f1an segondo e so rela\u00e7ioin re\u00e7iproche. Teoria che, ciarindo a procescion do Spiito Santo \"principaliter\", sci, da-o Po\u00e6, ma asc\u00ec da-o Figgio, a v\u00e8gne importantiscima pe o desgugimento da teologia ocident\u00e2, a-a qu\u00e6 l'Aostin o l'ha ligao o carattere \"cristocentrico\", conforme a-a tenden\u00e7a fondament\u00e2 do so pensceo, rondezzante in gio a-a perso\u00f1a e a l'\u0153uvia do Cristo e a-a reden\u00e7ion de l'ommo da-o peccao, merce' a gra\u00e7ia. Sciu questi temi scciup\u00f2 a polemica con Piaxo, za scandalizzaose in Romma pe l'invoca\u00e7ion de \"Confescioin\" a D\u00ea: \"da quod iubes et iube quod vis\" e aoa rifugiaose in Affrica co-o so compagno \u00c7elestio\nSe p\u0153u distingue in questa varie fase: quella ini\u00e7i\u00e2, inta qu\u00e6 l'Aostin o combatte ancon soltanto e dotri\u00f1e, no i ommi, ch'o sa molto stim\u00e6 (\"De peccatorum meritis et remissione\", a Mar\u00e7elin, o l. III composto doppo che l'Aostin o l'ebbe conosci\u00fao o commento de Pelagio a San Pa\u00f9lo; \"De spiritu et littera ad Marcellinum\" e, a complemento, pe asser\u00ee a necescit\u00e6 di \u0153uvie bo\u00f1e da-a rente a-a fe', \"De fide et operibus\"; nonch\u00e9 o \"De bono viduitatis\", dedicao a Giulia\u00f1a, mo\u00e6 de Demetriade, in \u00f3caxon da mo\u00f1ega\u00e7ion de questa); quella da polemica diretta, provoc\u00e2 da-e vexende de Pelagio in Oriente scin a-a conda\u00f1a da parte do pappa Innoxen\u00e7o I e, doppo o grande concilio de Cartagine (418) da pappa Zoximo (\"De natura et gratia contra Pelagium, De perfectione iustiti\u00e6 hominis\", contro \u00c7elestio,\"De gestis Pelagii, De gratia Christi et peccato originali\"); quella da lotta contra i pertinaxi difenso\u00ee de Pelagio (\"De nuptiis et concupiscentia a Valerium comitem, Contra duas epistolas Pelagianorum, Contra Iulianum\", e \"Contra secundam Iuliani responsionem\", o cosc\u00ec d\u00edto \"Opus imperfectum\", contro o m\u00e6ximo Giulian de Eclan, inteiza a-o tempo m\u00e6ximo a ciar\u00ee a so dotri\u00f1a a-i moneghi d'Adrumeto (\"De gratia et libero arbitrio\", e \"De coreptione et gratia\", dedic\u00e6 a l'abao Valentin) e a combatte i \"semipelagien\" da Gallia meridion\u00e2, insciorti contra questi scriti (\"De pr\u00e6destinatione sanctorum\" e \"De dono perseveranti\u00e6\").\nQuesta dotri\u00f1a aostinia\u00f1a do peccao origin\u00e2, da gra\u00e7ia e da predestina\u00e7ion, precizaase ma asc\u00ec inredden\u00edase e sponci\u00e2 a-e estremme conseguen\u00e7e inte l'ard\u00f4 da polemica, a s'\u00e8 prest\u00e2 a varie e contrastante interpreta\u00e7ioin. L'Aostin o prende e m\u00f2sse da-a condi\u00e7ion de Adammo, creao esente da-a morte e da-a concupiscen\u00e7a, capaxe quindi de no pecc\u00e2, e inta pi\u00f1a libert\u00e6 de opt\u00e2 pe o ben conformandose a una raxon ch'a l'aiva o perfetto predominio in sce-i sensci, capaxe \u00e2tresc\u00ec de persever\u00e2 into ben, gra\u00e7ie a l'agiutto concessoghe da D\u00ea. Avendo Adammo peccao, a so corpa a se trasmisse a l'intrego genere uman, divegn\u00fao cosc\u00ec \"massa damnata\"; peccao de origine, che Aostin o dimostra, fra l'\u00e2tro, in base a l'uzo da Gexa de amministr\u00e2 a-i infanti o batteximo ch'o l'anulla a concupiscen\u00e7a in quante re\u00e1to, ma o-a lascia sopravvive \"actu\", cosc\u00ec che l'ommo, p\u00f9 conservando o libero arbitrio, o l'\u00e8 privao de quella \"libertas ... qu\u00e6 in Paradiso fuit\". Pe poei resciste saiv'a d\u00ee a-a concupiscen\u00e7a, occore aoa un agiutto divin maggi\u00f4 de quello d\u00e6to a Adammo: a gra\u00e7ia a l'\u00e8 dunque necessaia pe avei a fe', e questa perch\u00e9 ghe segge quell'am\u00f4 de Dio, in quante sommo ben, sen\u00e7a de che no existe ni biatitudine ni vea moralit\u00e6. Ma questo soccorso (\"adiutorium quo\") o no l'\u00e8 concesso a tutti: D\u00ea, sen\u00e7a arcu\u00f1a ingiusti\u00e7ia, ma pe un so gratuito atto de miseicordia, o prepaa pe \u00e7ertidun i mezi, pi\u00f1amente efficaxi, pe conduli a-a sarve\u00e7\u00e7a a-a qu\u00e6 o i ha predestin\u00e6 \"ab \u00e6terno\".\nAccusao da-i pelaxen de manicheismo, Aostin tuttavia, comme se vedde, o no conscidera comme marvaxa a m\u00e6xima natua uma\u00f1a, e o no conda\u00f1a a procrea\u00e7ion: into maiezzo, o m\u00e2 o l'\u00e8 a \"concupiscentia carnis\"; e questo asc\u00ec o p\u0153u \u00ease votto a un fin bon, a genera\u00e7ion di figgi conzonta a-a voent\u00e6 da so rigenera\u00e7ion attraverso o batteximo. Ma i figgi\u0153u morti sen\u00e7a de questo, segondo Aostin, no se sottran a-a pe\u00f1a eterna. Percose a trasmiscion do peccao origin\u00e2 a se spiegava ciu fa\u00e7ilmente mediante a teoria segondo a qu\u00e6 l'a\u00f1ima a l'\u00e8 gener\u00e2, spiituamente, da quella di genito\u00ee (traduxianismo), mentre, ciu conforme a-a so dotri\u00f1a de l'inlumina\u00e7ion, a l'ea l'\u00e2tra teoria, da crea\u00e7ion de ogni a\u00f1ima da Dio (crea\u00e7ionismo), l'Aostin o l'arest\u00f2 in\u00e7erto scin a l'urtimo (\"De anima et eius origine\", 419-20). E percose l'\u00e8 ignotto chi segge i eletti, a conce\u00e7ion agostinia\u00f1a da predestina\u00e7ion a coincidde con quella da Gexa comme \"corpus permixtum\".\nA scossa profonda d\u00e6ta a tutto o mondo roman da l'incurscion de Alarico, e queimonie di paghen additanti into crestianeximo a caoza de tutti i mo\u00e6 do mondo, indussan l'Aostin a medit\u00e2 in sce-a stoia, e a scrive l'\u00e2tra de so \u0153uvie maggio\u00ee e ciu celebre doppo e \"Confescioin\": o \"De civitate Dei\". Into corso da stoia procedde unie e doe \u00e7itt\u00e6 (\"Civitas Dei\" e \"Civitas terrena\"), nasciue l'u\u00f1a da l' \"amor Dei usque ad contemptum sui\", l'\u00e2tra da l' \"amor sui usque ad contemptum Dei\" e predestin\u00e6, a primma a regn\u00e2 in eterno con D\u00ea, l'\u00e2tra a sub\u00ee l'eterno supri\u00e7\u00e7io. Manco quest'\u0153uvia a l'\u00e8, in fondo, davei scistematica; consciente do sviluppo do proprio pensceo, l'Aostin o p\u00e2 invit\u00e2 i letto\u00ee a imit\u00e2lo int'o sfor\u00e7o de progred\u00ee: do resto o vosse l\u00ea m\u00e6ximo coreze i so ero\u00ee (ma dimostr\u00e2 asc\u00ec, specie contra i manichei, a so fondament\u00e2 coeren\u00e7a) inte quella originaliscima rassegna di so scriti che son e \"Retractationes\" (426-27). Va men\u00e7unao ancon, breve e belliscimo compendio da dotri\u00f1a crestia\u00f1a, l' \"Enchiridium ad Laurentium\"; e va aomanco accennao o val\u00f4 lettiaio di so scriti, specce de \"Confescioin\".\nL'interesse educativo de l'Aostin o no l'\u00e8 limitao a-i problemi pedagogichi ciu dibattui da-a Patristega, saiv'a d\u00ee a l'utilizza\u00e7ion da curtua paga\u00f1a inta forma\u00e7ion di foenti, e a-i moddi e mettodi de l'educa\u00e7ion religiosa. Questo o se connette ciutosto a un tema filosofico fondament\u00e2 inta so specula\u00e7ion, quello da \"veit\u00e6 intei\u00f4\" e quindi co-a dotri\u00f1a de l'inlumina\u00e7ion. O processo educativo o consciste into tr\u00e2 a-a luxe a veit\u00e6, into ritrov\u00e2 D\u00ea-meistro into profondo de l'a\u00f1ima (\"Christus intus docet\"). O meistro veo o l'\u00e8 quindi solo Cristo, i meistri teren no p\u0153uan f\u00e2 atro che stimol\u00e2 a redescoverta da veit\u00e6 m\u00e6xima ch'a l'\u00e8 in noi comme segno da prezen\u00e7a de D\u00ea. Da-o punto de vista didattico l'Aostin o l'ac\u0153ugge a necessaia proped\u0153\u00fctica di \"arte liber\u00e6\", ma a cortua pe l\u00ea a no l'\u00e8 indispensabile, percose e virt\u00f9 crestia\u00f1e se realizzan asc\u00ec f\u0153ua de l\u00f4. Necessaia a l'\u00e8 invece a cortua religiosa da impart\u00ee asc\u00ec a-e mente ciu sgr\u0153uzze: into \"De catechizandis rudibus\" l'Agostin o parla de t\u00e2 \u0153uvia educativa, ponendo in relevo a fon\u00e7ion fondament\u00e2 che g'ha in l\u00ea l'am\u00f4 co-o qu\u00e6 o meistro o descende a-o livello de l'educando e o vivifica asc\u00ec i aspetti ciu element\u00e6 e consueti do f\u00e6to educativo."}
{"id": "10545", "revid": "12052", "url": "https://lij.wikipedia.org/wiki?curid=10545", "title": "\u0152\u00fctanax\u00eea", "text": "\u0152\u00fctanax\u00eea (pr. /\u00f8jtana'\u0292i:a/ , da-o gr. \u03b5\u1f50\u03d1\u03b1\u03bd\u03b1\u03c3\u03af\u03b1, comp. de \u03b5\u1f56 \u00abbene\u00bb e tema de \u03d1\u03ac\u03bd\u03b1\u03c4\u03bf\u03c2 \u00abmorte\u00bb). \nA\u00e7ion \u00f2 omiscion che, pe so natua e inte inten\u00e7ioin de chi agisce (\u0153\u00fctanaxia attiva) \u00f2 s'astegne da l'ag\u00ee (e\u00fctanaxia pasciva), a procua anti\u00e7ipaamente a morte de 'n marotto, a-o scopo de solev\u00e2ne e sofferen\u00e7e.\nDescri\u00e7ion e st\u00f3ia.\nIn particol\u00e2, l'\u0153\u00fctanaxia a va definia comme l'\u00f3\u00e7ixon de 'n sogetto consen\u00e7iente, in grao d'esprimme a so voent\u00e6 de mo\u00ee, \u00f2 inta forma do sui\u00e7idio ascistio (con l\u2019agiutto do mego a-o qu\u00e6 o se revoze pe-a prescri\u00e7ion de farmachi let\u00e6 pe l\u2019aotosomenestra\u00e7ion) \u00f2 inta forma de l\u2019\u0153\u00fctanaxia volontaia in senso streito, co-a recesta a-o mego de \u00ease sopresso into presente \u00f2 into futuo. L\u2019\u00f3\u00e7ixon medicalizz\u00e2 de 'na perso\u00f1a sen\u00e7a o so consenso, de f\u00e6to, a no va definia \u0153\u00fctanaxia ma omi\u00e7idio \"tout court\" (Associa\u00e7ion \u0152\u00fcropea pe-e cue palliative, 2003), comme into caxo de sogetti che no esprimman a so voent\u00e6, l'esprimman in senso contraio \u00f2 no son in grao de manifest\u00e2la: figi\u0153u da nascion, feti, embrioin, dementi, marotti gravi privi de conscen\u00e7a. No rentra otr'a \u00e7o into concetto d'\u0153\u00fctanaxia l\u2019astenscion \u00f2 a sospenscion de trattamenti futili e de forme de incagnimento terap\u0153\u00fctico e a seda\u00e7ion termin\u00e2 (uso de farmachi sedativi pe d\u00e2 sollevo a de sofferen\u00e7e insoportabile inti urtimi momenti de vitta).\nIn particol\u00e2, no va confuso con l\u2019\u0153\u00fctanaxia a renon\u00e7ia a l'incagnimento terap\u0153\u00fctico , oss\u00e6 a quelli interventi spropor\u00e7ion\u00e6, gravoxi e inutili rispetto a-a poscibilit\u00e6 de arest\u00e2 o processo da morte do pa\u00e7iente, into tentativo de prolong\u00e2 a vitta a ogni costo. Existe un consenso pressoch\u00e9 unannime circa l'inli\u00e7eit\u00e6 etica, deontologica e giuridica de questa pratica, che proppio in quante inscisten\u00e7a spropor\u00e7ion\u00e2 e futile rispetto a-o razonzimento d'ogni obiettivo, a no se p\u0153u defin\u00ee una pratica terap\u0153\u00fctica. A renon\u00e7ia a l'incagnimento, tuttavia, a no legittima a sospenscion de cue ordinaie necessaie a 'n acompagnamento dignitoso do morente. Tra queste se discutte se s'agge da includde l'idrata\u00e7ion e l\u2019alimenta\u00e7ion artifi\u00e7i\u00e2, quande no resurtan gravose pe-o marotto \u00f2 l\u2019organismo o no segge ciu in grao de recepile.\nDifferente, e in t\u00e2 senso ille\u00e7ito, o l'\u00e8 l'abandon terap\u0153\u00fctico , oss\u00e6 a sospenscion de qu\u00e6ses\u00e6 trattamento inte l'intento d'anti\u00e7ip\u00e2 a morte: inte questi caxi, de f\u00e6to, no l'\u00e8 a condi\u00e7ion patologica a f\u00e2 mo\u00ee, ma l'omiscion de sostentamenti ordinai. Va, pertanto, conscider\u00e2 una forma de \u0153\u00fctanaxia pasciva.\nUn aspetto delicao de questioin de fin vitta o riguarda o cosc\u00ec dito refuo de terapie (\u00f2 dissenso informao) da parte de 'n soggetto capaxe de intende e de voei. In propoxito, a dotri\u00f1a dominante a ritegne che a rilevan\u00e7a giuridica riconoscibile a l'aotodetermina\u00e7ion do pa\u00e7iente a l'incontre un preciso limite into prin\u00e7ipio do rispetto da perso\u00f1a uma\u00f1a. A libert\u00e6 de determina\u00e7ion do sogetto in rela\u00e7ion a-a proppia salute (art. 3-13-32 Cost.), de f\u00e6to, a p\u00e2 meiteive de riconoscimento fi\u00f1atanto ch'a no segge votta a-a soprescion de l\u00ea m\u00e6ximo \u00f2 a l'elimina\u00e7ion de componente essen\u00e7i\u00e6 da personalit\u00e6. \u00c7o se traduxe inte l'imposcibilit\u00e6 pe-o soggetto de dispo\u00f1e da proppia existen\u00e7a con de forme de sui\u00e7idio ascistio e de \u0153\u00fctanaxia voentaia.\nInnan\u00e7i a-a difficort\u00e6 de gest\u00ee a soferen\u00e7a inte scitoa\u00e7ioin de fin vitta, l'esperien\u00e7a clinica a dimostra l'importan\u00e7a do ricorso a-e cue palliative, oss\u00e6 a quell\u2019aproccio integrao d'ascisten\u00e7a e cua do pa\u00e7iente grave \u00f2 termin\u00e2, bon a megio\u00e2 a qualit\u00e6 da vitta di pa\u00e7ienti m\u00e6ximi e de famigge che se confrontan con de maotie mort\u00e6, a traverso a preven\u00e7ion e o trattamento do d\u00f4 e di atri problemi fixichi, psicosoci\u00e6 e spiitu\u00e6 (co-a soministra\u00e7ion d'analgexichi, a riabilita\u00e7ion, o sostegno psicologico, l'ascisten\u00e7a religiosa ecc.). E cue palliative, in t\u00e2 senso, dan resci\u00f3o; sostegnan a vitta e mian a-o mo\u00ee comme a 'n processo natur\u00e2; no intendan ni aspresci\u00e2 ni pospo\u00f1e a morte; integran di aspetti psicologichi e spiito\u00e6 inte l\u2019ascisten\u00e7a a-o pa\u00e7iente; ad\u0153uvian un aproccio de \"\u00e9quipe\" pe risponde a-i bez\u0153ugni do pa\u00e7iente e da famiggia, e p\u0153uan influen\u00e7\u00e2 poxitivamente o decorso da maotia (OMS, 2002).\nDa-o ponto de vista giuridico, inte l'ordinamento italian l'\u0153\u00fctanaxia attiva a l'\u00e8 ascimilabile a l'omi\u00e7idio, l'\u0153\u00fctanaxia pasciva a l'\u00e8 identificabile inte l'astenscion a pratic\u00e2 de terapie into rispetto de norme de lezze. O codexo pen\u00e2 o no prevedde un\u2019apoxita discipri\u00f1a pe l'omi\u00e7idio pe \u0153\u00fctanaxia; tr\u0153uva invece aprica\u00e7ion, de votta in votta, e dispoxi\u00e7ioin inerenti l'omi\u00e7idio voentaio (art. 575) \u00f2 l'omicidio do consen\u00e7iente (art. 579). \nL'applica\u00e7ion de quest\u2019urtima norma a no l'\u00e8 sempre poscibile, perch\u00e9 soventi o consenso prestao o l'\u00e8 invalido a caosa de menoma\u00e7ioin psichiche che p\u0153uan acompagn\u00e2 a patologia in corso. In caxi t\u00e6 se fa rifeimento a-a discipri\u00f1a prevista pe l'omi\u00e7idio comun che, a segonda de fattispecie concrete, a p\u0153u \u00ease amerm\u00e2 (motivi de particol\u00e2 val\u00f4 mor\u00e2 \u00f2 soci\u00e2) \u00f2 agrav\u00e2 (premedita\u00e7ion \u00f2 raporti de paentella). L'\u00e8 consciderao reato asc\u00ec l'instiga\u00e7ion \u00f2 l'agiutto a-o sui\u00e7idio ex art. 580 c.p. L'\u0153\u00fctanaxia pasciva a l'\u00e8 amissa solo in ambito uspi\u00e6o into caxo de morte \u00e7erebr\u00e2, previo consenso di parenti; l'\u00e8 pe de ciu necessaio o permisso scrito do primaio, do mego curante e do mego leg\u00e2. In caxo de disaccordio s'adisce o giudi\u00e7e competente."}
{"id": "10549", "revid": "12052", "url": "https://lij.wikipedia.org/wiki?curid=10549", "title": "Pitagora", "text": "Pit\u00e0gora (in grego antico: \u03a0\u03c5\u03d1\u03b1\u03b3\u03cc\u03c1\u03b1\u03c2, \"Puthag\u00f2ras\"; in latin: \"Pythag\u014fras\") o l'\u00e9 st\u00e6to un matematico e filosofo do VI s\u00e9colo a.C. \nBiograf\u00eca.\nFiggio de Mnesarco, o l'\u00e9 nasci\u00fbo a Samo inta primma meit\u00e6 do VI sec. a.C. Apollodoo o colloca a so \"acme\"' into 532-531 a C. O fu scolao de Fere\u00e7ide e de Anascimandro. Un d\u00e6to de rilevo o l'\u00e8 o so trasfeimento da-a Gre\u00e7ia inte l'Italia meridion\u00e2 (foscia in gio a-o 529 a.C.) dove o fond\u00f2, a Croton, una celebre sc\u0153ua filosofica - ch'a l'\u00e8 conscider\u00e2 fonte e origine da cosc\u00ec d\u00edta \u00abfilosofia italica\u00bb - inte forme de una comunit\u00e6 religiosa con intenti de rigenera\u00e7ion mor\u00e2 e politica. A dotri\u00f1a ch'a caratterizza, ciu comunemente, a filosofia pitagorica a l'\u00e8 quella ch'a conscidera o numero comme essen\u00e7a de tutte e cose, in quante ogni aspetto do re\u00e2 o vegniva ricond\u00fato a una re\u00e7iproca rela\u00e7ion \u00f2 armonia de quantit\u00e6 numerabile (modello pe eccellen\u00e7a ea ritegnuo a concordan\u00e7a di soin, a \"synphonia\", realizz\u00e2 inta muxica a traverso di intervalli matematichi). Tutti i numeri, pe i Pitagorichi, ean suddivixi inte doe classe, di p\u00e2 e di despa (una ter\u00e7a a l'ea quella do pa-despa, individu\u00e2 inte l'un-monade).\nA tradi\u00e7ion che o riguarda a l'\u00e8 cosc\u00ec colleg\u00e2 con quella concernente o pitagorismo posteri\u00f4 che l'\u00e8 ass\u00e6 diffi\u00e7ile iso\u00e2, in l\u00ea, i d\u00e6ti che se p\u0153uan conscider\u00e2 comme di costituenti aotentichi da fixonomia do pensat\u00f4 ionico. Circa a personalit\u00e6 de Pitagora l'\u00e8 tuttavia poscibile ricav\u00e2 de indica\u00e7ioin segue da quarche men\u00e7un de scrit\u00f4 antigo, \u00f2 so contemporannio \u00f2 de poco posteri\u00f4 (Senofane, Eraclio, Erodoto): cosa ch'a l'escludde o sospetto che a so figua a posse desciorvise inte quella de un eroe eponimo da comunit\u00e6 pitagorica e a rende poscibile conscider\u00e2 a tradi\u00e7ion con\u00e7ernente a so vitta comme presupponente un effettivo nucleo storico. Segondo a tradi\u00e7ion, Pitagora, figgio de Mnesarco, o nascette a Samo inta primma meit\u00e6 do sec. 6\u00ba a.C. Scolao de Fere\u00e7ide e de Anascimandro, o se rec\u00f2 in Egitto pe inprendighe a sapien\u00e7a de quelli sacerdoti. Tornao a Samo e trovao a so patria sotta o governo do tiranno Policrate, o se trasfer\u00ec inta colonia de Croton inta Magna Grecia e o ghe fond\u00f2 a so comunit\u00e6. \n\u0152uvie e pensc\u00eao.\nA Pitagora e a-a so sc\u0153ua se deve a distin\u00e7ion tra logistega e aritmetica, saiv'a d\u00ee tra e regole pratiche de calcolo in sce-i numeri (intreghi) e a scien\u00e7a di numeri. Pitagora quindi \u00abo l'elev\u00f2 l'aritmetica a-o de d'ato di bez\u0153ugni di mercanti\u00bb (Aristosseno). P\u00e2 seguo che a Pitagora e a-i pitagoreghi segge da attribu\u00ee: a distin\u00e7ion di numeri in p\u00e2 e despa; a defini\u00e7ion di numeri amicabili e di numeri perfetti; a rappresenta\u00e7ion geometrica di numeri intreghi mediante di gruppi de ponti disposti in moddo da form\u00e2 de figue geometriche regol\u00e6, ch'a permisse a-i pitagorichi de consegu\u00ee di risurt\u00e6 importanti relativi a-i quadrati perfetti, a-a somma di termini de una progrescion aritmetica, ecc. \nQuante a-a geometria, \u00f4tr'a-o famoso teorema de Pitagora, a-a sc\u0153ua pitagorica l'\u00e8 attribuio: 1) o teorema segondo o qu\u00e6 a somma di angoli interni de un triangolo a l'\u00e8 ingu\u00e2 a doi angoli retti; 2) a risolu\u00e7ion geometrica di equa\u00e7ioin de 2\u00ba grao; 3) i primmi elementi da teoria de propor\u00e7ioin e da scimilitudine; 4) a scoverta di incommensurabili; 5) a costru\u00e7ion di \u00abcorpi cosmichi\u00bb, saiv'a d\u00ee di \u00e7inque poliedri regol\u00e6, \u00f2 aomanco de quarchedun de questi. \nMa a Pitagora e a-i primmi pitagorichi dev'\u00ease attribuia asc\u00ec, e sorvetutto, a fonda\u00e7ion da geometria ra\u00e7ion\u00e2. O dexideio de d\u00e2 una giustifica\u00e7ion rigorosa e gener\u00e2, no empirica ni limit\u00e2 a pochi caxi, do teorema de Pitagora, o port\u00f2 Pitagora e i so allevi a orden\u00e2 a geometria inte de cade\u00f1e de dedu\u00e7ioin che, partindo da de veit\u00e6 sence e evidente, condussan de man in man a-a scoverta de de propriet\u00e6 sempre ciu riposte. \nTeorema de Pitagora.\nUn di primmi teoremi da geometria clascica, segondo o qu\u00e6 o qu\u00e6o costruio in sce l'ipotenusa de un triangolo rettangolo o l'\u00e8 equivalente a-a somma di qu\u00e6i costruii in sce-i cateti; o g'ha nomiose generalizza\u00e7ioin (teorema de Pitagora generalizzao, n-dimenscion\u00e2, ecc.) e o l'\u00e8 a-a base do concetto de distan\u00e7a inti spa\u00e7i e\u00fcclidei \u00f2 ps\u0153\u00fcdoeuclidei. \nDi \u00e2tre teorie tipiche do pitagorismo son a reincarna\u00e7ion \u00f2 metempsicoxi, e a dotri\u00f1a cosmologica. A metempsicoxi a l'ea a creden\u00e7a inta trasmigra\u00e7ion di a\u00f1ime da un corpo a un \u00e2tro - de specie desp\u00e6ge asc\u00ec- doppo a dissolu\u00e7ion. Se tratta de-u\u00f1a de dotri\u00f1e de Pitagora ciu soventi reciamm\u00e6 da-a lettiatua crestia\u00f1a; aoa pe accentuane e affinit\u00e6 co l'insegnamento crestian (corpo comme prexon, l'a\u00f1ima immort\u00e2 a sequ\u00e6o inte questo ch'a l'aspeta a libera\u00e7ion verso una biatitudine de vitta incorpoia, inte un mondo ciu \u00e2to), aoa pe drammatizzane e differen\u00e7e (nega\u00e7ion de l'individualit\u00e6 de l'a\u00f1ima uma\u00f1a, so inguan\u00e7a con quella di anim\u00e6 bruti, veget\u00e6 e miner\u00e6, ecc.). \nA dotri\u00f1a cosmologica a consciderava a-o centro do cosmo o f\u0153ugo e in gio a l\u00ea, inte di orbite concentriche, i varri pianeti scin a-a sfea estremma, inglobante o tutto, form\u00e2 l\u00ea asc\u00ec de mateia ignea. Tra a T\u00e6ra e o f\u0153ugo centr\u00e2 gh'ea collocao l'antit\u00e6ra (\u1f00\u03bd\u03c4\u03af\u03c7\u03d1\u03c9\u03bd), ch'a fava insemme a-a T\u00e6ra o gio do f\u0153ugo ogni 24 \u00f4e. In t\u00e2 moddo l'antit\u00e6ra a l'impediva che i raggi do f\u0153ugo razonzessan direttamente a T\u00e6ra e a risurtava invixibile da l'emisfeo abitao, perch\u00e9 questo, inta so rota\u00e7ion, o dava de longo verso l'esterno da sfea. I raggi do f\u0153ugo centr\u00e2 pervegnivan a l'emisfeo abitao solo percose riflesci da-o s\u00f4 (ch'o ruava inte un'orbita ciu larga). Quande a t\u00e6ra a se trovava da-a parte do s\u00f4 s'aveiva o giorno, in caxo contraio a n\u0153utte."}
{"id": "10551", "revid": "125778", "url": "https://lij.wikipedia.org/wiki?curid=10551", "title": "Lengua esperanto", "text": ""}
{"id": "10552", "revid": "7530", "url": "https://lij.wikipedia.org/wiki?curid=10552", "title": "Joseph Haydn", "text": "Franz Joseph Haydn - Muxi\u00e7ista (Rohrau, Aostria Inf., 1732 - Vienna 1809). \nV\u00ectta.\nFiggio de un carrad\u00f4, dilettante de muxica, o studi\u00f2 da primma con G. Reutter a S. Steva in Vienna, da p\u0153u con un t\u00e2 Spangler. O conobbe Metastaxio ch'o l'avi\u00e6 (segondo una tradi\u00e7ion no a\u00e7ert\u00e2) raccomandao a N. Porpora. Into 1759 o fu assonto comme meistro de cappella do conte Morzin e into 1761 qu\u00e6 vi\u00e7emeistro e da p\u0153u meistro da-o prin\u00e7ipe F. A. Esterh\u00e1zy a-o castello de Eisenstadt. Ch\u00ec o l'ebbe moddo de \u00e7iment\u00e1se a-a compoxi\u00e7ion orchestr\u00e2. Compoxit\u00f4 e dirett\u00f4 de l'orchestra da famiggia, o l'alternava i sogiorni estivi into castello de campagna de Esterh\u00e1z con quelli a Vienna. Into 1790, licen\u00e7iao da-o nevo de l'Esterh\u00e1zy, Nicolla, o complesso da cappella, Haydn o conserv\u00f2 o titolo de meistro e una penscion annua; o l'a\u00e7\u00e7ett\u00f2 quindi de rec\u00e1se a Londra, sciu invio de l'impresaio J. P. Salomon, pe a compoxi\u00e7ion de muxiche pe l'orchestra de quella \u00e7itt\u00e6. Doppo un succescivo vi\u00e6gio a Londra (1794-95), o torn\u00f2 in Aostria reciammao da un n\u0153uvo prin\u00e7ipe Esterh\u00e1zy, o segondo Nicolla, e o resezette, sorvetutto inti urtimi anni, a Vienna. \nA so nommina in patria e a l'estero a fu sempre ciu esteisa: molti fun i so allevi, grande fu pe l\u00ea a venia\u00e7ion do pubbrico muxic\u00e2, notiscime fun e so \u0153uvie. O m\u00e6ximo inno na\u00e7ion\u00e2 aostriaco o fu tr\u00e6to da un di so quartetti. In realt\u00e6, a muxica de Haydn a rispondeiva in pin a-i idi\u00e6 de equilibbrio e de gra\u00e7ia de l'arte clascica sette\u00e7entesca: a l'ea una muxica de se\u00f1a composte\u00e7\u00e7a, senscibile a-i a\u00e7\u00e7enti popol\u00e6 e a quelli de corte, profondamente colta e p\u00f9 semplixe e natur\u00e2 inte l'apparen\u00e7a. \nPe quante l'arte de Haydn a razonze di valo\u00ee \u00e2tiscimi asc\u00ec inte l'\u00f3t\u00f3io religioso (\"A crea\u00e7ion\") e profan (\"E saxoin\") e inte de noteive pagine sacre (\"Messe\"), a d\u00e0 l'intrega mezua da so grande\u00e7\u00e7a specce inta muxica scinfonica e da cammia. Doe corente muxic\u00e6 preceddan o momento storico haydnian: a lirica do sentimento e da galantaia di Italien, e o spiito intrinsecamente religioso e polifonico ch'o l'ea curminao in J. S. Bach. Haydn o l'adu\u00f1a e refonde queste doe corente: l'unit\u00e6 ch'a ne sccioisce, mirabile processo de scintexi, a l'\u00e8 a forma-sunata pe orchestra (scinfonia), pe quartetto, pe gravi\u00e7imbalo \u00f2 pianoforte, no into senso de l'astr\u00e6ta struttua, che za a l'existeiva ma a l'ea un'\u00e2tra cosa, ma comme essen\u00e7ialit\u00e6 de un n\u0153uvo lenguaggio muxic\u00e2 p\u00fao, a qu\u00e6 for\u00e7a a consciste prin\u00e7ipalmente inte l'elabora\u00e7ion tematica. Da di motivi asc\u00ec inscignificanti Haydn o resce a svilupp\u00e2 n\u0153uva e splendida muxica, inte tutte e immaginabile variet\u00e6 de struttua e de movimento. O l'\u00e8 un lenguaggio ch'o parla co-ina finalit\u00e6 determin\u00e2 da-o so proprio procede e ch'o vive de una so organica necescit\u00e6 e de una so propria vexenda. Zugondit\u00e6 e contempla\u00e7ion son i elementi essen\u00e7i\u00e6 do so tempiamento, inte una estremma abilit\u00e6 de trasforma\u00e7ion do materi\u00e2 muxic\u00e2 in te 'na fantaxia ch'a l'\u00e8 continuamente rinnov\u00e2 da una fresca senscibilit\u00e6 popol\u00e2. \nOtr'a 25 melodrammi, a\u00e7ioin tiatr\u00e6 e cant\u00e6, arcu\u00f1e de qu\u00e6 prexeive, e a-i belliscimi \"Lieder\" e baladde, devimo a-a fecondit\u00e6 do genio haydnian 13 messe (celebre a \"Nelson-Messe\" e a \"Theresien-Messe\"), 3 otoi, 104 scinfonie (celebre quelle do gruppo cosc\u00ec d\u00edto \"fran\u00e7eize\" e i urtime, d\u00eete \"londineixi\"), 12 \"ouvertures\", circa 50 tra con\u00e7erti solisteghi e scinfonie con\u00e7ertante, divertimenti, 77 quartetti pe \u00e6rchi (ciu quello desonto da l'\u00f3t\u00f3io \"Die sieben Worte des Erl\u00f6sers am Kreuze\"), 15 trii pe \u00e6rchi e scioei, 38 trii con pianoforte, 30 pe \u00e6rchi, 4 sunate pe pianoforte con violin d'accompagnamento e 52 pe \u00e7imbalo (da p\u0153u pianoforte) solo. Fra i \u0153uvie tiatr\u00e6 emerze \"O spe\u00e7i\u00e2\" (libretto de Carlo Goldoni, 1768), \"O mondo da lu\u00f1a\" (libretto de C. Goldoin, 1777), \"A fedelt\u00e6 premi\u00e2\" (libretto de G. B. Lorenzi, 1780), \"L'infedelt\u00e6 delusa\" (\"burletta\", 1783), \"L'isoa disabit\u00e2\" (libretto de P. Metastaxio, 1799). Famoxi son i doi za \u00e7it\u00e6 otoi \"Die Sch\u00f6pfung\" (\"A crea\u00e7ion\", 1798) e \"Die Jahreszeiten\" (\"E stagioin\", 1801). E prin\u00e7ip\u00e6 scinfonie son soventi aregord\u00e6 con un nommiagio, vosciuo pe o ciu da-i edito\u00ee de Haydn, comme \"Scinfonia da pendola\", \"di addii\", \"do rollo do timpano\", \"di figgi\u0153u\", \"O meistro de sc\u0153ua\", \"A sorpreisa\", \"L'orso\".\nV\u00f4xe corel\u00e6.\nRegole d'ortografia"}
{"id": "10553", "revid": "125783", "url": "https://lij.wikipedia.org/wiki?curid=10553", "title": "J. S. Bach", "text": ""}
{"id": "10554", "revid": "125784", "url": "https://lij.wikipedia.org/wiki?curid=10554", "title": "Aostria", "text": ""}
{"id": "10555", "revid": "12052", "url": "https://lij.wikipedia.org/wiki?curid=10555", "title": "Edvard Grieg", "text": "Edvard Hagerup Grieg - Muxi\u00e7ista norvegeize (Bergen 1843 - 1907).\nVitta.\nO comp\u00ec i studdi a-o conservatoio de Lipsia. O l'avvexin\u00f2 da p\u0153u N. Gade, J. P. E. Hartmann, R. Nordraak, i pion\u00ea inta muxica scandinava, che ne agiutton a forma\u00e7ion; in particol\u00e2 o Nordraak o l'inandi\u00f2 a-a muxica popol\u00e2 nordica. Da-o 1895 dott\u00f4 \"honoris causa\" a Cambridge, e da-o 1897 membro de l'Accademia de Berlin. \nDa-a so muxica, inspi\u00e2 a-o canto e a-a dan\u00e7a do popolo de Norvegia, spia una do\u00e7e, melanconica poexia. Grieg o l'\u00e8 meistro inta compoxi\u00e7ion breve, into quadretto de carattere; per\u00e2tro asc\u00ec e Sunate pe pianoforte e violin \u00f2 pe violon\u00e7ello, o Quartetto, o Con\u00e7erto pe pianoforte, son costruii in architettua semplixe e equilibr\u00e2. \nTra e so numerose compoxi\u00e7ioin se ricorda specialmente e muxiche de scena pe Peer Gynt e Olav Trygvason, de \"suites\" e conscimili loei orchestr\u00e6, e i celebri \"Lyriske stykker\" (\"Pe\u00e7\u00e7i lirichi\") pe pianoforte."}
{"id": "10557", "revid": "7530", "url": "https://lij.wikipedia.org/wiki?curid=10557", "title": "Otto von Bismarck", "text": "Otton prin\u00e7ipe de Bismarck-Sch\u00f6nhausen - Statista (Sch\u00f6nhausen 1815 - Friedrichsruh 1898). \nV\u00ectta.\nDe antiga famiggia nobile do Brandeburgo, o fe\u00e7\u00e7e i so studdi a Gottinga. Fin da-o 1847, segnalandose a-a \"Dieta unia\" de Berlin pe a vigorosa politica antiliber\u00e2, o se distinse comme cappo da drita junkerista, o programma da qu\u00e6, de rivendica\u00e7ion di privileggi nobili\u00e6 e de corpora\u00e7ioin, l\u00ea o-o sost\u00e8gne impetoosamente inta Cammia de revixon do 1849. Ma ciu ancon, o Bismarck o l'asmiava a-a liquida\u00e7ion da texi federalista vosciua da-a constitu\u00e7ion de Francoforte: e da-i liber\u00e6 o l'alontan\u00f2 o Federigo Ghigermo, induxendolo a refi\u00e2 a co\u00f1a imperi\u00e2 ofertaghe (1849) da-o parlamento; a quello m\u00e6ximo fin o Bismarck, plenipoten\u00e7iaio presso a Dieta feder\u00e2 (1851), o comen\u00e7\u00f2 a politica d'ostilit\u00e6 verso l'Aostria, acostandose into congresso de Pariggi (1856) a-o Napolion III. \nAmbasciao a Peoburgo (1859), o l'ariesc\u00ec a n\u0153\u00fctralizz\u00e2 o tentativo aostriaco de rebel\u00e2 a Ruscia inta gu\u00e6ra contra o regno de Sardegna e l'impeo fran\u00e7eize. Prescidente do conseggio di ministri into 1862, de fronte a l'opoxi\u00e7ion da Cammia a-a lezze in sce-e speize milit\u00e6, o Bismarck - con un gesto incostitu\u00e7ion\u00e2 - o l'acugeiva e aplicava a lezze, za aprov\u00e2 da-a Cammia di segno\u00ee, nonostante l'opoxi\u00e7ion do parlamento. Comen\u00e7ava alloa a so a\u00e7ion inteisa a po\u00f1e a Pruscia a-a testa do moto pe l'unit\u00e6 tedesca. Apoggi\u00e2 a Ruscia into corso de l'insurre\u00e7ion polacca (1863), o l'attuava co-a vittoiosa gu\u00e6ra aostro-pruscia\u00f1a contra a Danimarca una solu\u00e7ion de for\u00e7a da costion do Schleswig-Holstein. O poneiva quindi e premisse da gu\u00e6ra do 1866 contra l'Aostria (incontro de Biarritz do 30 sett. 1865 co-o Napolion III, ch'o garant\u00ec a proppia n\u0153\u00fctralit\u00e6), deciar\u00e2 de f\u00e6to co l'alian\u00e7a italo-pruscia\u00f1a de l'8 d'arv\u00ee de quell'anno. \nA vittoriosa battaggia de Sadowa (3 luggio 1866), seguia into meize succescivo da-a paxe de Praga, a l'\u00e1segu\u00f2 a-a Pruscia o predominio inta Germannia e a marc\u00f2 a fin da Confedera\u00e7ion todesca co l'elimina\u00e7ion de l'impeo asburgico da 'na sfea d'a\u00e7ion politica tradi\u00e7ion\u00e2 e plurisecol\u00e2. A Pruscia a se sostitu\u00ec a l'Aostria qu\u00e6 poten\u00e7a egemone inta n\u0153uva Confedera\u00e7ion da Germania do Nord, da qu\u00e6 Bismarck o v\u00e8gne (1867) o Can\u00e7el\u00ea feder\u00e2 co l'incarego de condue e dirizze e rela\u00e7ioin estere de questo n\u0153uvo organismo politico. Con tutto \u00e7o o Bismarck o l'ea ariescio a conquist\u00e2se l'adexon de bo\u00f1a parte de l'opoxi\u00e7ion liber\u00e2, e o s'ea favoiio a constitu\u00e7ion, inta Cammia pruscia\u00f1a, do partio liber\u00e2-na\u00e7ion\u00e2 sostegnit\u00f4 deciso da politica do Bismarck, aoa ciu descceigaamente pruscia\u00f1a. Bismarck o l'ariesc\u00ec a rende inevitabile (despaccio de Ems, 13 luggio 1870) a gu\u00e6ra contra a Fran\u00e7a (gu\u00e6ra ch'a realizz\u00f2 l'unit\u00e6 spiito\u00e2 e politica da Germania sotta a guidda da Pruscia) e, vinta a diffiden\u00e7a di stati meridion\u00e6, o l'\u00f3t\u00e8gne o confeimento a Ghigermo I da coro\u00f1a do n\u0153uvo impeo germanico proclamao a Versagge into zen\u00e2 1871. Into zugno 1871 o sovran o creava Bismarck prin\u00e7ipe. \nZonto cosc\u00ec a l'apexe da so possan\u00e7a, forte de 'n prestixo incontrastao, Bismarck, preoccupao de rafor\u00e7\u00e2 l'aotorit\u00e6 do \"Reich\", o fe\u00e7\u00e7e tuttavia co-o \"Kurturkampf\" (1872-76) un gesto politicamente infecondo, ch'o se resciorve' inte 'n rafor\u00e7amento di elementi cattolichi. Doppo a violenta represcion antisocialista a pr\u0153uvo a-o fallio atentao a-o Ghigermo I (1878), e l'introdu\u00e7ion de mezue prote\u00e7ionisteghe, s'ariv\u00f2 a una riconcilia\u00e7ion tra o Bismarck e o partio cattolico do Centro. Into m\u00e6ximo tempo, o l'opose a-i socialisti, acanto a-e lezze ecce\u00e7ion\u00e6, o tentativo de risolve in sce-o cian di meri amegioamenti economichi e instan\u00e7e de riforma. Inta politica estera o Bismarck o se prefisse comme scopo fondament\u00e2 o mantegnimento do \"status quo\" e l'opoxi\u00e7ion a-i conati de revin\u00e7ita da Fran\u00e7a. \nO \u00e7erc\u00f2 pertanto de reciamm\u00e2 a n\u0153uva vitta l'alian\u00e7a tra e corte monarchiche do Nord (Aostria, Pruscia, Ruscia), e o s'oppose nettamente a ogni restaora\u00e7ion borbonica in Fran\u00e7a. L'Allean\u00e7a di trei impioei (1872-73) a l'intr\u00f2 tuttavia in crixi, doppo un primmo allentamento into 1875, co-a gu\u00e6ra russo-turca e o congresso de Berlin (1877-78): per\u00e7\u00f2 o Bismarck o recor\u00ec into 1879 a l'alian\u00e7a, diretta e precisa, con l'Aostria-Ungaia, ch'a doveiva arest\u00e2 o capposado da politica germanega scin a-a primma gu\u00e6ra mondi\u00e2. Tuttavia Bismarck, ben lonxi da-o voei segond\u00e2 tutte i aspia\u00e7ioin aostriache inti Balchen e da-o dexidi\u00e2 l'urto fra Aostria e Ruscia, o \u00e7erc\u00f2 costantemente de mantegn\u00ee l'acordio asc\u00ec fra Vienna e Peoburgo: o zonse (zugno 1881) a stipul\u00e2 un trattao d'allian\u00e7a fra Germania, Aostria e Ruscia e o l'ariesc\u00ec, scin a-o 1885, a mantegn\u00ee de f\u00e6to i boin rapporti fra e tr\u00e6 poten\u00e7e. A stippula da Triplixe Allian\u00e7a, into 1882, fra Germania, Italia e Aostria-Ungaia, a completava questo scistema, ch'o lasciava a Fran\u00e7a iso\u00e2 in \u0152\u00fcropa. \nMa a crixi bulgara do 1886, l'urto fito conseguione fra Ruscia e Aostria, mena\u00e7\u00e7on a-a base tutto o scistema. O Bismarck o remedi\u00f2, segge contraendo co-a Ruscia o trattao de \"contrassegua\u00e7ion\" (1887), segge dando mao val\u00f4 a-a Triplixe Allean\u00e7a e, con \u00e7o, raffor\u00e7ando in l\u00ea a poxi\u00e7ion de l'Italia (primmo rinn\u0153uvo da Triplixe, 1887). In campo interna\u00e7ion\u00e2, dunque, gra\u00e7ie a-o Bismarck, a Germania a l'ariesc\u00ec inte quelli anni a afferm\u00e2 o proprio predominio politico e diplomatico in \u0152\u00fcropa (o Bismarck o se t\u00e8gne sempre estranio a-o sett\u00f4 da politica coloni\u00e2, se se eccettoa l'intervento african in fon\u00e7ion antingreize do 1884) co-ina politica constantemente votta a-o mantegnimento da paxe. In politica interna, l'urtimo dexennio do can\u00e7elli\u00e6go bismarckian o l'\u00e8 tutto dominao da-o contrasto tra o Bismarck e o \"Reichstag\" in sce-a costion do ban\u00e7o milit\u00e2 (nov. 1886): fronte a l'opoxi\u00e7ion de questo, o Bismarck o se decide' a desf\u00e2lo, arembandose no ciu a-o Centro ma a-i conservato\u00ee e a-i liber\u00e6 na\u00e7ion\u00e6, e da-o n\u0153uvo \"Reichstag\" o l'ot\u00e8gne anco-ina votta l'aprova\u00e7ion prelimin\u00e2 pe 7 anni de speize milit\u00e6 (o \"settennato\"). \nInto 1888, morto Ghigermo e trei meixi doppo Federigo III, o Bismarck o s'atr\u0153uva davanti o Ghigermo II, ost\u00ee a-a so perso\u00f1a e a-a so m\u00e6xima politica, sorvetutto inti motivi antiaostriachi, e, into campo interno, in sce-a legisla\u00e7ion antisocialista, che-o Bismarck o l'avi\u00e6 vosciuo rende ciu aspia mentre l'imperat\u00f4 o l'ea nettamente contraio. O conflito o no l'ofriva atra poscibilit\u00e6 de solu\u00e7ion a-o de f\u0153ua de quella de dimiscioin, o che o l'av\u00e8gne o 18 mar\u00e7o 1890. I rimanenti anni da so vitta o Bismarck o i trascorse inta so villa de Friedrichsruh, no tralasciando \u00f3caxon de critic\u00e2 aspiamente l'\u0153uviao politico do sovran e di proppi successo\u00ee."}
{"id": "10558", "revid": "1144", "url": "https://lij.wikipedia.org/wiki?curid=10558", "title": "Poro Foggetta", "text": ""}
{"id": "10559", "revid": "1144", "url": "https://lij.wikipedia.org/wiki?curid=10559", "title": "Paolo Foggetta", "text": ""}
{"id": "10560", "revid": "125840", "url": "https://lij.wikipedia.org/wiki?curid=10560", "title": "Poulo Foggetta", "text": ""}
{"id": "10561", "revid": "12052", "url": "https://lij.wikipedia.org/wiki?curid=10561", "title": "Pericle", "text": "P\u00e8ricle (gr. \u03a0\u03b5\u03c1\u03b9\u03ba\u03bb\u1fc6\u03c2, lat. \"Per\u012dcles\"). - Ommo politico atenieize (495 circa - 429 a. C.).\nV\u00ectta.\nFiggio de Santippo, imparentao pe parte de mo\u00e6 co-i Alcmeonidi, o comen\u00e7\u00f2 a so carrea politica into partio democratico de Efialte, che, co l'ostracismo de Cimon (461) e o declin do partio conservat\u00f4 e de l'Areopago, o conquist\u00f2 a dire\u00e7ion da politica atenieize. Ma essendo st\u00e6to squ\u00e6xi subito assascinao Efialte, Pericle o se trov\u00f2 solo a guid\u00e2 a un tempo o so partio e a politica atenieize, \u00e7o ch'o fe\u00e7\u00e7e pe oltre trent'anni (461-429) fondando o proppio poei in sce l'anno\u00e2, libera riele\u00e7ion into conseggio di strateghi. Inta politica estera Pericle o se propose comme urtima am\u00eda o predominio atenieize in sce-a Grecia intrega; o mezo o doveiva \u00ease d\u00e6to da-a trasforma\u00e7ion da liga marittima delio-attica in impeo. O tesoo da Delo o fu stramiao in Atene (454) e e rebellioin di membri da liga fun punie co-a mascima seveit\u00e6 (comme pe Samo into 440). Inta penisoa grega a lotta pe o predominio a condusse a de gu\u00e6re contra Egi\u00f1a, i Beoti e i Sparten, e, doppo un grave insuccesso a Tanagra (457), i Atenieixi co-a vittoia de Enofita restabilin o so predominio in sce-a Gre\u00e7ia centr\u00e2. Ma a-o de l\u00e0 do m\u00e2 e cose no andon ingo\u00e2mente ben: \\na spedi\u00e7ion in Egitto, pe sostegn\u00ee o rebello Inaro contra a Perscia, a fin\u00ec desastrosamente (458-452); pochi anni doppo (449) se concludeiva a paxe de Callia co-a Perscia, paxe che, mentre a segnava a fin da politica atenieize de espanscion in Oriente, a svuava de contegn\u00fao a liga delio-attica constituia aposta pe combatte i Perscen. \nL'occupa\u00e7ion de l'E\u00fcbea, ch'a s'ea rebel\u00e2, a condusse a un intervento spartan; no se v\u00e8gne per\u00f2 a un scontro, an\u00e7i fu segnao una paxe trentenn\u00e2 (446-445). Seg\u00fao da-a parte de Sparta, o Pericle o se dedic\u00f2 ancon de ciu a l'abellimento de Atene (de questi anni a l'\u00e8 a constru\u00e7ion do Partenon e di Propilei), a speize do tesoo feder\u00e2 e superando co-a so aotorit\u00e6 e proteste de l'opoxi\u00e7ion pe questo so procedde: o mascimo esponente de questa, Tucidide de Melexia (da no confonde co-o storico), o fu ostracizzao. Co-ina spedi\u00e7ion into Ponto E\u00fcxin (436), o Pericle o l'asegu\u00f2 a Atene o predominio in sce-o mercao granaio do Chersoneso Taorico (Crimea); inoltre o fond\u00f2 a colonia panellenica de Turii (444) e o strenzette di tratt\u00e6 con Reggio e Leontin. \nI urtimi anni da so vitta fun am\u00e6g\u00e6 da 'na serie de procesci intent\u00e6 da un'opoxi\u00e7ion eterogennia contra i so amixi (Anassagoa o filosofo e o scurt\u00f4 Fiddia), e contra Aspaxia, a donna co-a qu\u00e6 Pericle o viveiva. L'\u00e8 congettua infond\u00e2 che-o Pericle, pe batte questa opoxi\u00e7ion, o l'agge \u00e7ercao un diverscivo sciuscitando a gu\u00e6ra do Peloponneso. Seguo l'\u00e8 per\u00f2 che l\u00ea, preveddendola, o vosse aspresci\u00e2la confiando sorvetutto inte risorse economiche de Atene. Questa voent\u00e6 l\u00ea o mostr\u00f2 co-o decretto co-o qu\u00e6 o fe\u00e7\u00e7e escludde i Megareixi da-i mercoei de l'Attica e da-i porti de l'impeo, e co l'indue l'assembrea atenieize a refu\u00e2 ogni concescion a-i ambascioei sparten (432). Ma o cian de gu\u00e6ra adotao pe voent\u00e6 do Pericle (pe-o qu\u00e6 i Atenieixi se concentron in Atene abandonando e campagne de l'Attica e bloccon pe m\u00e2 i aversai) o presuponeiva inti Atenieixi 'na sorvuma\u00f1a for\u00e7a de rescisten\u00e7a, o consumava a poco a poco e risorse finan\u00e7iaie da \u00e7itt\u00e6 e o l'acresceiva o m\u00e1contento di alli\u00e6. Inoltre a terribile pestilen\u00e7a do 430 a l'agrav\u00f2 a scitua\u00e7ion. O m\u00e1contento contra Pericle o port\u00f2 a-a so cheita (430); reciammao a-o poei into 429, o mo\u00ec de pesta into m\u00e6ximo anno. \nFornio de versatile inz\u00e9gno, de vivo senso d'arte, o Pericle o fu probo e dexinteressao aministrat\u00f4. Riservao, schivo de aplaoxi, o no \u00e7erc\u00f2 o fav\u00f4 do popolo ch'o dominava sorvetutto co-a so eloquen\u00e7a, da qu\u00e6 no n'\u00e8 per\u00f2 pervegnuo de testimonian\u00e7e dirette. In qualit\u00e6 de politico, o l'atto\u00f2 in Atene a libert\u00e6 democratica comme inte nisciun atro l\u0153ugo de l'antighit\u00e6, impedindo o peigo de desgregamento de l'aotorit\u00e6 stat\u00e2. A so politica de loei pubbrichi a cre\u00f2 di \u0153uvie de difeisa e de abellimento, e a l'ocup\u00f2 utilmente o popolo. O l'introdusse a paga pe-i eliasti e o promosse l'attoa\u00e7ion de 'na maggi\u00f4 giusti\u00e7ia soci\u00e2 coi susciddi stat\u00e6 a-i invalidi e a-i orfani di cheiti in gu\u00e6ra. Ma, d\u0153uviando o tesoo feder\u00e2 a vantaggio di laoei atenieixi, o l'alien\u00f2 da Atene l'annimo di alli\u00e6, e o no seppe amortane o macontento e fondili politicamente co-i Atenieixi. Scich\u00e9 o g'ha a responsabilit\u00e6 d'avei aspresciao a dissolu\u00e7ion da liga proprio quand'a se trasformava in impeo. Pe-a sarve\u00e7\u00e7a da liga o comen\u00e7\u00f2 a gu\u00e6ra con Sparta, ch'a priv\u00f2 i Greghi do fr\u00fbto de gu\u00e6re Perscia\u00f1e e a segn\u00f2 o prin\u00e7ipio da decaden\u00e7a politica de Atene e da Gre\u00e7ia intrega. \nO retr\u00e6to de Pericle o n'\u00e8 notto da varie erme, coppie roma\u00f1e de 'na stattoa de Cresila ch'a-o rafiguava stante, arembao a-a lan\u00e7a."}
{"id": "10562", "revid": "12052", "url": "https://lij.wikipedia.org/wiki?curid=10562", "title": "San Beneito", "text": "Beneito da Nursia (od. Norcia), santo , fondat\u00f4 de l\u2019orde beneitin e patriarca do monegheximo occident\u00e2 (Norcia 480 ca.- Montecascin doppo o 546). \nVitta.\nO fu aot\u00f4 da \"Regola\" monastega ch'a prescrive povert\u00e6, obedien\u00e7a e un fortiscimo impegno de preghea e de travaggio. E scarse noti\u00e7ie storiche in sce-a s\u00f2 vitta provegnan squ\u00e6xi escluxivamente da-i \"Dialoghi\" de s. Grigoeu Magno (libbro II), scriti a scopo sorvetutto de edifica\u00e7ion. \nNasci\u00fao da nobile famiggia, o studi\u00f2 a Romma, ch'o l' abbandon\u00f2 pe cond\u00fbe vitta solitaia in sce-i monti de Enfide (\u00f2d. Affile), za sede de di \u00e2tri asceti (tra i qu\u00e6 o mo\u00f1ego Roman, ch'o l'inspi\u00f2 Beneito). Ciammao a dirizze una comunit\u00e6 a Vicovaro, o dovette abbandon\u00e2la pe l\u2019indis\u00e7ipli\u00f1a di moneghi, refugiandose inta streita valle de l\u2019Aniene poco a monte de Subiaco (Sacro Speco); essendose unii a l\u00ea molti discippoi, o l'eresse inta zona dozze monest\u00ea, tegnindo per\u00f2 presso de l\u00ea i prediletti Maoro e Pra\u00e7\u00e7ido. Contrastao da un pr\u00e6ve sublacense, Scioen\u00e7o, o Beneito o decize de part\u00ee; razonto a via Lati\u00f1a, o l'ariv\u00f2 a Cascin e into 528 ca., in sce-o monte dove sorzeiva un tempio pagan consacrao a Giove, o l'eresse doi otoi dedic\u00e6 a s. Martin e a San Zane Battista e un monest\u00ea, asciancao da 'n atro monest\u00ea femmin\u00ee diretto da-a s\u0153u, s. Scoastega (in sce-i colloqui de questa co-o Beneito a lezendia a d\u00e0 di poetichi particol\u00e6). A Cascin o re\u00e7evette a vixita do re di Goti Totila (546), che, voendo mette a-a pr\u0153uva a santit\u00e6 do Beneito, o l'orden\u00f2 a-o so scud\u00ea de travest\u00eese da re; o Beneito o scrov\u00ec subbito l\u2019inganno e o re, stupef\u00e6to, o decize de comport\u00e2se con giusti\u00e7ia. \nA \"Regola\" beneiti\u00f1a, pilastro da vitta monastega ocident\u00e2 e fr\u00fbto d'esperien\u00e7a person\u00e2 a longo matur\u00e2, a fu probabilmente inspi\u00e2 a 'n scrito precedente. A-o prin\u00e7ippio no particolarmente diffusa, a se impose gra\u00e7ie a-i Carolingi, che l'esteizan a tutte e comunit\u00e6 monasteghe do Sacro Imp\u00eao Roman. A comprende un prollogo e 73 capitoli e a n'\u00e8 zonta inte tr\u00e6 recenscioin: l\u2019aotografo, portao a Romma into 577, riportao a Montecascin into 742 e transfejo a Tean into 883, o ghe fu destruto inte 'n in\u00e7endio (896): da quello se credde derive a coppia mand\u00e2 dall\u2019abao Teodemao a Carlomagno (787) e da questa derivan un codexo de S. Gallo e di atri, tra i qu\u00e6 quelli da cosc\u00ec d\u00edta \u00abtradi\u00e7ion cascineize\u00bb. Red\u00e6ta in latin vorg\u00e2, a fu per\u00f2 f\u00eeto modific\u00e2, qu\u00e6 a l'ap\u00e2 prez. into codexo da biblioteca Bodleia\u00f1a (Oxford; o ciu antigo: ca. 700); de variante do primmo e do segondo tipo de testo se tr\u0153uvan framiste into ter\u00e7o (cosc\u00ec d\u00edto \"textus receptus\"), ch'o l'ammia a-a ciarezza e o remonta a l\u20198\u00b0 secolo.\nFilastr\u00f2cca.\n\"Rondani\u00f1a teit'a teito\"\n\"Porta l'\u0153uio a San Beneito\"\n\"San Beneito o no ne v\u0153u\"\n\"Porta l'\u0153ui'a San Grig\u0153u\"\n\"San Grig\u0153u o no ne v\u0153u manco\"\n\"Porta l'\u0153uio a-o Sprito Santo.\""}
{"id": "10563", "revid": "7530", "url": "https://lij.wikipedia.org/wiki?curid=10563", "title": "Democrito", "text": "Dem\u00f2crito (gr. \u0394\u03b7\u03bc\u03cc\u03ba\u03c1\u03b9\u03c4\u03bf\u03c2, lat. \"Democr\u012dtus\") de Abdea. - Fil\u00f2sofo grego (Abdea, Traxa, n. tra o 470 e o 457 a. C. - m. f\u00f2scia tra o 360 e o 350 a. C.). Discepolo de Le\u00fc\u00e7ippo, o l'ha elaborao una conce\u00e7ion materialistega da realt\u00e6, a qu\u00e6 a l'\u00e8 vista comme mateia in movimento (permisso da-o v\u0153uo).\nVitta.\nDi d\u00e6ti meno in\u00e7erti da tradi\u00e7ion ch'a-o risguarda v\u0153uan ch'o viagesse soventi in Egitto e pe tutto o mondo mediterra\u00f1io. Tornao a Abdea (o ghe sai\u00e6 morto a 109 anni), o se dedic\u00f2 a l'attivit\u00e6 de meistro e de studioso. Di numeroxi scriti, de etica, matematica, lettiatua e muxica, n'\u00e8 pervegnuo solo che circa trexento frammenti. \nPensceo.\nO l'ha sviluppao rigorosamente a conce\u00e7ion atomistega de Le\u00fc\u00e7ippo, abbandonando per\u00f2 o grossolan empirismo fixico do meistro e asmiando a una spiega\u00e7ion metafixica da realt\u00e6. Cosc\u00ec o momento \"eleatico\" o riapp\u00e2 inta so gnoseologia rinsadao pe a distin\u00e7ion rigorosa fra conoscen\u00e7a senscibile e conoscen\u00e7a intellettu\u00e2, e solo a quest'urtima l'\u00e8 riconosci\u00fao o carattere de \u00e7erte\u00e7\u00e7a: e qualit\u00e6 senscibile son conven\u00e7ion\u00e6 (\u03bd\u03cc\u03bc\u1ff3), a conoscen\u00e7a de veit\u00e6 attraverso o travaggio scientifico da raxon a se po\u00f1e invece comme a ciu \u00e2ta exigen\u00e7a do \u03b2\u03af\u03bf\u03c2 \u03d1\u03b5\u03c9\u03c1\u03b7\u03c4\u03b9\u03ba\u03cc\u03c2, co-o qu\u00e6 una savia e equilibr\u00e2 mor\u00e2 a dovi\u00e6 f\u00e2 coincidde asc\u00ec a vitta pratica.&lt;br&gt; Ami\u00e2 sotta questo prof\u00ee, a conce\u00e7ion atomistega de Democrito a no p\u0153u \u00ease conscider\u00e2 soltanto una meccanica concilia\u00e7ion do monismo eleatico co-o pluralismo, ma a va vista comme un superamento da metafixica parmenidea in for\u00e7a de una n\u0153uva metafixica ch'a fa do no-\u00ease o tesci\u00fao de l'\u00ease. \nL'\u00e8 diffi\u00e7ile d\u00ee, sorvetutto pe a scarscit\u00e6 de documenti, se l'atomismo de Democrito o foise deterministego \u00f2 caxualistego: a propenscion di studioxi a l'\u00e8 verso quest'urtima interpreta\u00e7ion.&lt;br&gt; Da-o punto de vista fixico a l'\u00e8 particolarmente interessante a conce\u00e7ion atomistega, saiv'a d\u00ee discontinua, da mateia; l'atomo de Democrio o l'\u00e8 consciderao comme l'unit\u00e6 element\u00e2 de l'\u00ease, fixicamente indivixibile, oltre che immutabile e eterno. A forma\u00e7ion di corpi, e in primmo l\u0153ugo quella di cosc\u00ec d\u00edti elementi (f\u0153ugo, aia, \u00e6goa, t\u00e6ra), a vegne spieg\u00e2 da Democrito in senso reddenamente meccaneghistego comme una consegoen\u00e7a de l'incessante e eterno movimento vorticoso di atomi ch'o determina, pe de qualit\u00e6 geometriche, o raggruppamento di elementi scimili. \nIn contrasto co-a filosofia dominante into Medioevo, e dotri\u00f1e democritee e epicuree commen\u00e7on a torn\u00e2 in \u00f3n\u00f4 a-o prin\u00e7ippio de l'et\u00e6 moderna, e, pe \u0153uvia specce de Bacone e de Galileo, contribuin a-o sviluppo da n\u0153uva filosofia natur\u00e2."}
{"id": "10564", "revid": "7530", "url": "https://lij.wikipedia.org/wiki?curid=10564", "title": "Dom\u00e9nego \u00c7immar\u0153uza", "text": "Dom\u00e9nego \u00c7immar\u0153uza (it. \"Domenico Cimarosa\"), muxi\u00e7ista (Aversa 1749 - Vene\u00e7ia 1801). \nV\u00ectta.\nDe povia famiggia, orfano de po\u00e6 a sett'anni, o fu acugeito (1761) into conservatoio napolitan da Madonna de Loretto comme \"figgi\u0153u\". Chie o studi\u00f2 con G. Manna, A. Sacchini, F. Fenaroli e da p\u0153u foscia asc\u00ec co-o Niccol\u00f2 Piccinni. O l'exord\u00ec con l\"'opera\" \"E stravagan\u00e7e do Conte\" (1772), a-a qu\u00e6 segu\u00ec atre trezze oppere comiche (rapr. a Nappoli e a Romma) tra-e qu\u00e6 \"L'Italia\u00f1a in Londra\" (1779) ch'a ghe procu\u00f2 nommina de grand'operista. A so primma \"opera seria\" a fu o \"Caio Mario\" (rapr. a Romma 1780), che per\u00f2, comme i atre do gennere, a l'arest\u00f2 un'ecce\u00e7ion. \nInto 1781 o \u00c7immar\u0153uza o se rivella zonto a pi\u00f1a maturit\u00e6 con \"Zani\u00f1a e Benardon\", \u0153uvia composta e aplaodia a Vene\u00e7ia, ch'a se p\u0153u conscider\u00e2 un cao-lao, pe-a feli\u00e7e rapresenta\u00e7ion di varri personaggi e de varrie scitua\u00e7ioin psicologiche ondezzante tra a satira e o sentimento ciu squixio. Ass\u00e6 meno interessante o \u00c7immar\u0153uza o l'\u00e8 into genere serio, do qu\u00e6 o l'\u00e8 esempio un \"Oreste\" (1783), in\u00e7erto fra o tradi\u00e7ionalismo metastaxan e e idee di novato\u00ee do tempo. Into 1787 o l'\u00e8 ciammao a-a corte de Turin (dove o d\u00e0 un \"Valodimiro\", ben aplaodio) e subito doppo a quella de Peoburgo, ch'o razonze, doppo un vi\u00e6gio pe Romma, Firen\u00e7e, Parma, Vienna, Varsavia, ass\u00e6 frutoso pe-o \u00c7immar\u0153usa, onoao e cormao de doin in ognidu\u00f1a de quelle \u00e7itt\u00e6 e corte. \nA Peoburgo o l'arest\u00f2 ciu de trei anni componendo con ottimo exito desp\u00e6ge cant\u00e6, messe, e i oppere serie \"Cleopatra\" (1789) e \"A Vergine do S\u00f4\" (1789-90). Into ritorno da-a Ruscia (1792) o l'assost\u00f2 a Vienna, dove-o so \"Matrimonio segretto\", apoxitamente composto, o desci\u00f2 un entuxiasmo sen\u00e7a precedenti (l'imperat\u00f4 o-o vosse intregamente replicao inta m\u00e6xima seia\u00f1a). L'\u00e8 questa l'\u0153uvia ciu squixia e caratteristega do \u00c7immar\u0153uza, degna, pe argu\u00e7ia, veit\u00e6 psicologica, teni\u00e9\u00e7a, de st\u00e2 vexin a-e analoghe partitue do Mozart. \nContinnoa a produ\u00e7ion do \u00c7immar\u0153uza a Napoli, dov'o rientra into 1793, meistro da re\u00e2 cappella; a megio \u0153uvia: \"E furbaje femmini\u00f1e\" (1794). Durante o periodo repubbrican o \u00c7immar\u0153uza o scrisse un inno pe quello rezimme (1799); a-o ritorno in sce-o trono o re o no perdon\u00f2 t\u00e2 gesto, ofendendose ancon de ciu a pr\u0153uvo a l'oferta, f\u00e6taghe da-o \u00c7immar\u0153usa, de 'na cant\u00e2 d'omaggio. O \u00c7immar\u0153uza, passao quarche giorno in prexon, o dovette da p\u0153u abandon\u00e2 Napoli e razonze Vene\u00e7ia, dove poco doppo o s'amort\u00f2. \nA produ\u00e7ion do \u00c7immar\u0153usa a comprende, otr'a-e 54 \u0153uvie tiatr\u00e6, 2 messe, un \u00f3t\u00f3io, 4 cant\u00e6, 7 scinfonie, un con\u00e7erto pe ciu strumenti, di duetti e de sonate pe \u00e7imbalo."}
{"id": "10568", "revid": "125933", "url": "https://lij.wikipedia.org/wiki?curid=10568", "title": "Lenin", "text": ""}
{"id": "10569", "revid": "7530", "url": "https://lij.wikipedia.org/wiki?curid=10569", "title": "Vladimir Lenin", "text": "Vladimir Il\u2032i\u010d Uljanov (ru. \u0412\u043b\u0430\u0434\u0438\u043c\u0438\u0440 \u0418\u043b\u044c\u0438\u0447 \u0423\u043b\u044c\u044f\u043d\u043e\u0432; Vlad\u00ecmir Ilj\u00ecc Olj\u00e0n\u00f6f), megio conosci\u00fbo c\u00f2mme Lenin (\u041b\u0435\u043d\u0438\u043d; Li\u00e9nin) (Simbirsk, 22 arv\u00ee 1870 - Gorki (Mosca), 21 zen\u00e2 1924), o l'\u00e9 st\u00e6to un rivolu\u00e7ionaio e statista r\u00f9scio, fondat\u00f4 de l'URSS. \nBiograf\u00eca.\nFiggio de un ispett\u00f4 scolastego, a s\u00f2 zoene\u00e7\u00e7a a fu segn\u00e2 da-a vexenda do fr\u00e6 maggi\u00f4 Aleksej, arestao e apiccao into mazzo 1887 pe avei parte\u00e7ipao a-a prepara\u00e7ion de 'n atentao contra o Lusciandro III, episodio ch'o-o convinsette de l'erroneit\u00e6 da pratica rivolu\u00e7ionaia di populisti che intendeivan solev\u00e2 i contadin compindo di atti terroristeghi esempl\u00e6. Espulso o m\u00e6ximo anno da l'universcit\u00e6 de Kazan\u2032 (o se laore\u00f2 in giurispruden\u00e7a a Peoburgo into 1891), o visse da-o 1889 a-o 1893 a Samara, da p\u0153u a Peoburgo, mentre, atraverso di ampi studdi de politica e economia, o m\u0153\u00fcava l'adexon a-o marxismo e o comen\u00e7ava a delini\u00e2 inta polemica contra i \"narodniki\" (populisti) e inte l'analixi da struttua economica ruscia a so conce\u00e7ion do processo rivolu\u00e7ionaio; o l'\u00e8 de questo periodo o sazzo \"\u010cto takoe \"druz\u2032ja naroda\" i kak oni vojujut protiv social-demokratov?\" (\"Cose l\u00e8 che son i \"amixi do popolo\" e comme l'\u00e8 che lottan contra i socialdemocratichi?\", 1894). \nR\u00e8dduxe da 'n vi\u00e6gio in Svi\u00e7\u00e7ia dov'o conobbe o G. Plechanov, inte l'aotunno 1895 o fond\u00f2 a Peoburgo o circolo \"Osvobo\u017edenie truda\" (\"Eman\u00e7ipa\u00e7ion do lao\"), pe l'unifica\u00e7ion di gruppi rivolu\u00e7ionai, ma into dex. o fu arestao e o scont\u00f2 quattorze meixi de prexon e trei anni d'exilio in Scibeia; ch\u00ec o spos\u00f2 a N. Krupskaja e o se concentr\u00f2 inti studdi de economia e stoia che curminon con \"Razvitie kapitalizma v Rossii\" (\"O sviluppo do capitalismo in Ruscia\", 1899), sazzo ch'o descrive a scingolarit\u00e6 da forma\u00e7ion economico-soci\u00e2 ruscia (con particol\u00e2 resguardo a-a question agraia) faxendone deriv\u00e2 una speciffica strategia rivolu\u00e7ionaia. Into 1900, constreito a l'exilio, o se transfei a Monego de Bavea e infin a Zurigo, dov'o razonse o Plechanov e o Lenin Martov co-i qu\u00e6 o fond\u00f2 o periodico \"Iskra\" (\"Zimma\") a-o scopo de difonde o marxismo in Ruscia e riorganizz\u00e2 o Partio opiaio socialdemocratego ruscio. Ma fito emerzette tra i socialisti rusci di rilevanti contrasti a carattere organizzativo e strategico, che into segondo congresso (Bruxelles-Londra, 1903) eviden\u00e7ion doe tenden\u00e7e: da 'n lao i bolscevichi (saiv'a d\u00ee, maggioitai, ch\u00e8 t\u00e6 resurton a-o congresso), che guid\u00e6 da-o Lenin sostegnivan a necescit\u00e6 de 'n partio fortemente centralizzao diretto da di rivolu\u00e7ionai de profescion, da l'atro i menscevichi (minoitai), saiv'a d\u00ee o B. Aksel'rod, o V. Zasuli\u010d, o Martov, o Lenin D. Trockij, ecc. \nIn realt\u00e6, l'ogetto do contende o l'ea qu\u00e6 rollo g'avi\u00e6 av\u00fao a classe opiaia inta rivolu\u00e7ion ruscia: mentre pe-i leninisti questa a l'avi\u00e6 desgugeito un rollo de protagonista (de ch\u00ec a necescit\u00e6 de 'n partio ch'o no subisse de influen\u00e7e e di impursci borgheixi e piccolo borgheixi), i menscevichi ritegnivan invece primaio contribu\u00ee a-a rivolu\u00e7ion democratico-borgheize. Inte questi anni i maggio\u00ee scriti do Lenin graviton in gio a questi problemi: \"\u010cto delat\u2032?\" (\"Cose f\u00e2?\", 1902), \"\u0160ag vper\u00ebd, dva \u0161aga nazad\" (\"Un passo avanti, doi inder\u00ea\", 1904), \"Dve taktiki social-demokratii v demokrati\u010deskoj revoljucii\" (\"Doe tattiche da soci\u00e2democra\u00e7\u00eea inta rivolu\u00e7ion democratega\", 1905). \nA rafor\u00e7\u00e2 e poxi\u00e7ioin do Lenin v\u00e8gne a rivolu\u00e7ion do 1905, inta qu\u00e6 l'ea nasciuo i primmi conseggi (\"soviet\"); questa a misse in eviden\u00e7a o rollo decixivo do proletaiato inte 'n processo de renovamento, eviden\u00e7iando \u00e2tresc\u00ec a necescit\u00e6 de 'na sada organizza\u00e7ion rivolu\u00e7ionaia. A-o congresso de l'Interna\u00e7ion\u00e2 do 1907 o Lenin e a R. Luxemburg presenton e fe\u00e7\u00e7an aprov\u00e2 una risolu\u00e7ion in sce-a gu\u00e6ra ch'a sostegniva, qualoa o proletaiato o no foise ariescio a imped\u00ee o conflito, a so trasforma\u00e7ion inte lotta rivolu\u00e7ionaia contra o capitalismo. Sempre atento a-e questioin teoriche, inte questi anni o Lenin o s'impegn\u00f2 inte l'aprofondimento de di temi concettu\u00e6 do marscismo e in \"Materializm i empiriokriticizm\" (\"Materialismo e empiiocriti\u00e7ismo\", 1909), in polemica asc\u00ec con di compagni de partio, o teize a sottolini\u00e2 l'aotosuffixen\u00e7a teorica do marscismo e a so inconciliabilit\u00e6 con ogni forma de idealismo (o l'avi\u00e6 repigiao i studdi filosoffichi inti anni 1914-16). \nA-o scci\u0153uppo da gu\u00e6ra mondi\u00e2, inta Svi\u00e7\u00e7ea, o denon\u00e7i\u00f2 o fallimento de l'Interna\u00e7ion\u00e2 e o l'arv\u00ec una duriscima polemica co-i partii socialisti \u0153\u00fcropei che, tradindo o spiito de l'interna\u00e7ionalismo, aveivan sostegn\u00fao o sfor\u00e7o bellico di rispettivi governi; o contribu\u00ec donque a l'organizza\u00e7ion de conferen\u00e7e de Zimmerwald (1915) e Kienthal (1916) inte qu\u00e6 o sost\u00e8gne a necescit\u00e6 de transform\u00e2 in rivolu\u00e7ion a gu\u00e6ra imperialista e l'edifica\u00e7ion de 'n n\u0153uvo interna\u00e7ionalismo socialista. Inte questi m\u00e6ximi anni o scrisse \"Impeializm, kak vis\u0161aja stadija kapitalizma\" (\"Imperialismo, fase supremma do capitalismo\", 1916), anallixi da sparti\u00e7ion do pianeta, curmin\u00e2 into conflito mondi\u00e2, conduta da-e gren possan\u00e7e sotta l'impurso do capit\u00e2 finan\u00e7iaio.\nScciuppao a rivolu\u00e7ion de frev\u00e2, o razonse a Ruscia inte l'arv\u00ee 1917 co-i ciu streiti conlaoei inte 'n treno speci\u00e2 aotorizzao da-o governo todesco a travers\u00e2 a Germania; o pose subbito a l'orde do giorno l'abattimento do governo Kerenskij, ch'o l'intendeiva contino\u00e2 a gu\u00e6ra, fando leva in sce-o sviluppo do doalismo de poei ch'o l'ea apr\u0153uvo a manifest\u00e2se in moddo vistoso pe impurso di \"soviet\"; o propose de rinomin\u00e2 l'organizza\u00e7ion Partio comunista (bolscevico) ruscio (\"texi de arv\u00ee\"). Rifugiaose in Finlandia pe sfuzz\u00ee a l'aresto, inte l'ag. 1917 o scrisse \"Gosudarstvo i revoljucija\" (\"St\u00e6to e rivolu\u00e7ion\") into qu\u00e6 o repigiava e sviluppava e idee do Marx in sce-a dittatua do proletariato e in sce-a transforma\u00e7ion rivolu\u00e7ionaia do Stato inte l'aotogoverno di produtto\u00ee (ch'o l'intendeiva atto\u00e2 a traverso o movimento di \"soviet\"), mentre da-a clandestinit\u00e6 o prepar\u00f2 a segonda fase da rivolu\u00e7ion ponendo i obiettivi da paxe inmedi\u00e2, da distribu\u00e7ion da t\u00e6ra a-i contadin e do passaggio do poei a-i soviet. \nCappo do governo di commissai do poppolo, d\u00f2ppo l'insurre\u00e7ion do 7 nov\u00e9nbre 1917, o l'a\u00e7ett\u00f2 e grave claosole imposte da-a Germania pe-a firma do trattao de paxe (Brest-Litovsk, mar\u00e7o 1918) scontrandose asc\u00ec con un'opoxi\u00e7ion interna a-o partio favoeive a-a continoa\u00e7ion da gu\u00e6ra (Trockij e N. Bucharin), mentre o paise, za stremao da-o conflito, o sprefondava inte 'na sangoinenta go\u00e6ra civ\u00ee (into 1918 o m\u00e6ximo Lenin o fu fejo gravemente inte un atentao esegu\u00eeo da 'na socialista rivolu\u00e7ionaia). Contemporaniamente o Lenin o dette grande impurso a-a fonda\u00e7ion e a-o sviluppo de l'Interna\u00e7ion\u00e2 comunista (1919), che da 'n lao a separ\u00f2 definitivamente i comunisti da-i socialisti e, da 'n atro, a l'organizz\u00f2 l'ond\u00e2 de scimpatie e d'entuxiasmo suscit\u00e2 da l'esperien\u00e7a da rivolu\u00e7ion sovietica, rendendo ciu forte, ma pe questo asc\u00ec ciu peigosa e temibile, e dunque ciu iso\u00e2, a poxi\u00e7ion interna\u00e7ion\u00e2 do governo sovietico. Do resto, o Lenin e i so compagni ritegnivan che o fut\u00fao da rivolu\u00e7ion o foise riposto inti so sviluppi interna\u00e7ion\u00e6, d\u00e6to che l'avei stocao l'\"anello ciu debole\" da cade\u00f1a impeialistega mondi\u00e2 (l'aretr\u00e2 Ruscia di zar) e a permanen\u00e7a de 'na scitua\u00e7ion de a\u00e7erciamento rendeivan estremamente difi\u00e7ile se no imposcibile l'edifica\u00e7ion socialista. \nEn de sti anni varri scriti de politica interna\u00e7ion\u00e2 qu\u00e6 \"Proletarskaja revoljucija i renegat Kaotskij\" (\"A rivolu\u00e7ion do proletariato e o rinnegao Kaotsky\", 1918), ch'o l'arviva una polemica co-o socialismo riformista preluxiva a-a fonda\u00e7ion de l'Interna\u00e7ion\u00e2, e \"Detskaja bolezn\u2032 \"levizny\" v kommunizme\" (\"Estremismo maotia infant\u00ee do comunismo\", 1920), into qu\u00e6 o criticava o settarismo de \u00e7erti partii de l'Interna\u00e7ion\u00e2. In sce-o teren economico, pass\u00e2 a fase do \"comunismo de gu\u00e6ra\", into mar\u00e7o 1921 o tent\u00f2 de inandi\u00e2 a ricostru\u00e7ion do paise lan\u00e7ando a \"n\u0153uva politica economica\" (NEP), par\u00e7i\u00e2 e provisoio repiggio de l'ini\u00e7iativa priv\u00e2 inte l'agricortua e into commercio. \nCorp\u00eeo da paralixi into mazzo do 1922, o continu\u00f2 a segu\u00ee da-o soggiorno de c\u00fba a Gorki, inte vexinan\u00e7e de Mosca, i sviluppi do stato sovietico, impegnando o so enorme prestiggio sorvetutto inta lotta a l'in\u00e7ipiente burocratizza\u00e7ion do partio e do stato (o l'\u00e8 do dex. 1922 o celebre \"testamento\" into qu\u00e6 o c\u00e1dezz\u00e1va a rimo\u00e7ion do Stalin da-a carega de segretaio gener\u00e2 do partio). Da 'na n\u0153uva parallixi o no se sai\u00e6 ciu riepigiao. \nRivolu\u00e7ionaio da-e spicc\u00e6 qualit\u00e6 teoriche, fondat\u00f4 de l'URSS e comen\u00e7at\u00f4 do movimento comunista interna\u00e7ion\u00e2, l'importan\u00e7a do pensc\u00eao e de l'\u0153uvia do Lenin a l'\u00e8 st\u00e6ta inmensa. A so conce\u00e7ion do partio (ch'a l'inmetteiva di forti elementi de centralizza\u00e7ion e ch'a ghe varse ciu votte l'acusa de giacobinismo), do processo rivolu\u00e7ionaio (ch'o contradixeiva i tr\u00e6ti deterministeghi presenti into marxismo da segonda Interna\u00e7ion\u00e2), do stato socialista e da dittatua do proletariato, nonch\u00e9 l'anallixi de l'imperialismo, son divegnue parte integrante di rifeimenti do movimento comunista, influen\u00e7ando variamente di atri ambiti e corente de pensc\u00eao. \nO no l'\u00e8 st\u00e6to per\u00f2 univoco o giudi\u00e7io in sce-o leninismo: se o stalinismo o ne fe\u00e7\u00e7e 'na sciorta de filosofia de stato ofrindone un'interpreta\u00e7ion dogmatica (definia marxismo-leninismo), ch'a l'incorpoa co-o materialismo dialettico una discussa \"Weltanschauung\" filosofica, a critica trockista a l'ha giudicao o leninismo contraditoio co-a dire\u00e7ion stalinia\u00f1a de l'URSS e do movimento comunista interna\u00e7ion\u00e2. Inoltre, mentre una critica a-a conce\u00e7ion da preisa e da gestion do poei a l'ap\u00e2 inti scriti car\u00e7i\u00e2i de l'Antonio Gramsci, a polemica liber\u00e2 e quella riformista han sottoliniao i tr\u00e6ti aotoitai e antiparlament\u00e6 da pratica leninista; questa critica a l'\u00e8 st\u00e6ta f\u00e6ta proppia da varri movimenti comunisti de l'Ocidente. \nI s\u00f2 scriti son arecug\u00e9iti in \"So\u010dinenija\" (\"\u0153uvie\"), 5\u00aa e., 55 voll., 1958-1965; a trad. it. (45 voll., 1954-1970) a l'\u00e8 cond\u00fbta in sce-a 4\u00aa ed. r\u00f9scia."}
{"id": "10570", "revid": "125935", "url": "https://lij.wikipedia.org/wiki?curid=10570", "title": "Regole d'ortografia (1745)", "text": ""}
{"id": "10571", "revid": "2671", "url": "https://lij.wikipedia.org/wiki?curid=10571", "title": "Primma guera Mondi\u00e2", "text": ""}
{"id": "10574", "revid": "7530", "url": "https://lij.wikipedia.org/wiki?curid=10574", "title": "Matirde de Canossa", "text": "Matirde de Canossa (1046 - 1115).\nV\u00ectta.\nFiggia de Bonifa\u00e7io, marcheize de Tosca\u00f1a, e da contessa Beatrixe de Lotaringia. Sposa do Gofreddo o Zembo (1069), ducca de Lore\u00f1a, da p\u0153u a se mai\u00f2 torna, pe di motivi politichi, co-o Guerfo V de Bavea (1089); a visse into periodo ciu ag\u00fao da lotta de investit\u00fbe, e a fu a ciu valida sostegnitrixe da politica pap\u00e2. \nO so dominio o s'estendeiva sorvetutto inte l'Italia settentrion\u00e2, co-i comit\u00e6 de Brescia, Bergamo, Mantoa, e inte l'Italia centr\u00e2 con Are\u00e7\u00e7o, Siena, Cornieo; inoltre a g'aveiva di ben inta Lore\u00f1a. \nL'episodio curminante do duello tra a Gexa e l'Impeo, l'umilia\u00e7ion de l'Enrico IV denanti a-o pontefixe Grig\u0153u VII, o l'avegne into 1077 into castello de Canossa, de propiet\u00e6 da contessa. Ciu tardi, into 1081, l'Enrico o depose a Matirde da ogni so drito e l'anno doppo o ghe lev\u00f2 squ\u00e6xi tutti i ben. \nMa l\u00ea a continu\u00f2 a invi\u00e2 agiutti a pappa Grig\u0153u assediao in Romma, e asc\u00ec doppo a morte do pappa, malgrao e sconfite e persecu\u00e7ioin, a rescistette a Canossa, ariescindo, primma da so morte, a vedde ben megio\u00e6 e condi\u00e7ioin do so partio. \nA fu sepelia inta badia de San Beneito de Poliron; in Basilica do San P\u00ea a Romma ghe fu eretto, into sec. 17\u00ba, un monumento grandioso (\u0153uvia de Gian Loen\u00e7o Bernini) e fu intitolao a l\u00ea a cappella priv\u00e2 do pontefixe (co affreschi do Romanelli). \nLasciando parte di so ben in eredit\u00e6 a-a Gexa, a dette motivo a un longo ci\u00e6to tra i pappi e i imperato\u00ee, d\u00e6to che quest'urtimi ne rivendicavan o possesso comme superio\u00ee f\u0153\u00fcd\u00e6 e i primmi se refaxeivan a-o testamento da contessa. \nUna biografia celebrativa de Matirde a l'\u00e8 quella trasmissane da Donizon (tra di atri codexi, notevoliscimo pe miniatue quello conservao inta Biblioteca Vatica\u00f1a)."}
{"id": "10575", "revid": "125986", "url": "https://lij.wikipedia.org/wiki?curid=10575", "title": "S. Beneito", "text": ""}
{"id": "10581", "revid": "12052", "url": "https://lij.wikipedia.org/wiki?curid=10581", "title": "Immanuel Kant", "text": "Immanuel Kant - Filosofo (K\u00f6nigsberg 1724 - 1804). \nV\u00ectta.\nDe genito\u00ee pietisti, o Kant o ri\u00e7evette, specie da-a mo\u00e6, una sevea educa\u00e7ion etico-religiosa: o frequent\u00f2 o \"Collegium Fridericianum\", diretto da-o past\u00f4 F. A. Schultz, dove o comp\u00ec i studdi meddi, e o s'iscrisse quindi a l'universcit\u00e6. Seguaxe da primma do worfian Martin Knutzen, critico da dotri\u00f1a de l'armonia prestabilia e interessao a di problemi scientifichi, o Kant o l'esordisce co-o scrito \"Gedanken von der wahren Sch\u00e4tzung der lebendigen Kr\u00e4fte\" (1747), tentando un accordio tra e poxi\u00e7ioin da fixica cartexia\u00f1a e o dinamismo leibnizian. Scin a-o 1754 i so studdi vertan prin\u00e7ipalmente in sce de questioin de geofixica e a l'\u00e8 do 1755 l'\u0153uvia maggi\u00f4 in sce l'argomento, a \"Allgemei\u00f1e Naturgeschichte und Theorie des Himmels\", inta qu\u00e6 l'\u00e8 formulao, primma de P. S. Laplace, un'ipotexi analoga in sce l'origine do scistema sol\u00e2. \nDo m\u00e6ximo anno o l'\u00e8 asc\u00ec o scrito min\u00f4 \"De igne\", in sce-i problemi da combustion e do cal\u00f4. O l'andava intanto desgugendo un'attivit\u00e6 didattica intensciscima inti campi ciu dispar\u00e6, tegnindo di corsci de matematica, fixica, logica, mor\u00e2, geografia fixica e succescivamente de antropologia, pedagogia, ecc. A so attivit\u00e6 speculativa a se traduxe inte 'na serie de scriti che inquaddran o problema metafixico do rapporto tra e sostan\u00e7e (\"Principiorum primorum cognitionis metaphysic\u00e6 nova dilucidatio\", 1755) e e so conseguen\u00e7e pe e scien\u00e7e fixiche (\"Monadologia physica\", 1756; \"Neuer Lehrbegriff der Bewegung und Ruhe\", 1758). \nDoppo o 1760, p\u00f9 bosticando ancon inte l'ambito do wolffismo, i spunti critichi contra e teorie de G. W. Leibniz s'infittiscian e i dubbi e e perplescit\u00e6 aomentan: segge che se \u00e7erche de sarv\u00e2 l'argomento ontologico, p\u00f9 negando a l'existen\u00e7a o carattere de predicao \u00f2 se notte l'insuffixen\u00e7a da logica tradi\u00e7ion\u00e2 \u00f2 se tente de introdue inta filosofia di strumenti de origine matematica ; segge che s'indaghe in sce-i fondamenti da teologia natur\u00e2 e da mor\u00e2, sottoliniando o diverso moddo de procede da filosofia rispetto a una scien\u00e7a tradi\u00e7ionalmente \u00e7erta comme a matematica . O scetticismo kantian o se rivela infin ci\u00e6amente into sazzo do 1766 \"Tr\u00e4ume eines Geistersehers erl\u00e4utert durch Tr\u00e4ume der Metaphysik\", into qu\u00e6 l'arbitrariet\u00e6 do vixonarismo de Swedenborg a vegne paragon\u00e2 a-e fantastegaie sen\u00e7a base di metafixichi contemporanei. O breve scrito \"Vom ersten Grunde des Unterschiedes der Gegenden im Raume\" (1768) o v\u0153u \u00ease una preisa de poxi\u00e7ion definitiva contra e teorie leibnizia\u00f1e in sce-o spa\u00e7io, arvindo cosc\u00ec a via a un'imposta\u00e7ion completamente n\u0153uva do problema.\nInto 1770 o Kant o l'inaogua o so ordinaiato a l'universcit\u00e6 de K\u00f6nigsberg co-a famosa disserta\u00e7ion \"De mundi sensibilis atque intelligibilis forma et principiis\", ch'a s\u00e6ra o cosc\u00ec d\u00edto periodo precrittico. Se gh'atr\u0153uva de f\u00e6to espresse arcu\u00f1e de texi che saian succescivamente inglob\u00e6 inta filosofia critica. S'\u00e8 a longo discusso tra i interpreti in sce-i motivi de questa svotta decixiva ch'a sponcia o Kant a inandi\u00e2se in sce-a via do criticismo; p\u00e2 tuttavia problematico forn\u00ee una scingola caosa de l'evolu\u00e7ion do Kant, d\u00e6ta a complessa intera\u00e7ion di varri fatto\u00ee . Segondo a \"Dissertatio\" spa\u00e7io e tempo rappresentan i unichi doi prin\u00e7ippi do mondo senscibile, e van conscider\u00e6 no comme d\u00e6ti ri\u00e6, ma comme intui\u00e7ioin pue, moddi soggettivi d'intui\u00e7ion. Questi costituiscian a-o tempo m\u00e6ximo condi\u00e7ioin univers\u00e6 e necessaie, dunque a prio\u00ee, da nostra esperien\u00e7a senscibile. \nQu\u00e6 se s\u00e6 esperien\u00e7a quindi, in quante poscibile, a dovi\u00e2 dispo\u00f1ise inte un contesto spa\u00e7io-tempor\u00e2; e so caratteristeghe form\u00e6 saian, saiv'a di, predetermin\u00e6. Questo scignifica l'abbandon da texi de Hume segondo a qu\u00e6 una conoscen\u00e7a, pe \u00ease valida, a dev'\u00ease fond\u00e2 in sce l'esperien\u00e7a e a no p\u0153u quindi in nisciun caxo rivest\u00ee carattere de necescit\u00e6, carattere ch'o descendi\u00e6 escluxivamente da di prin\u00e7ippi normativi che l'esperien\u00e7a m\u00e6xima a no ghe fornisce. In sce-a base de questa conce\u00e7ion kantia\u00f1a, app\u00e2 immediatamente poscibile a giustifica\u00e7ion da geometria comme scien\u00e7a pua; no \u00e2trettanto axeive se presenta invece a fonda\u00e7ion de 'na scien\u00e7a fixica. Se spa\u00e7io e tempo de f\u00e6to son e condi\u00e7ioin a prio\u00ee do nostro moddo de \"ri\u00e7eve\" i oggetti, e inte questo senso i condi\u00e7io\u00f1an, l'\u00e8 problematico ammette che asc\u00ec o nostro moddo de pens\u00e2li, ch'o no l'\u00e8 \u00e7erto una crea\u00e7ion di oggetti m\u00e6ximi, o posse analogamente condi\u00e7ion\u00e2li. \nVegne cosc\u00ec introduta, con estremma nettezza, quella separa\u00e7ion, ch'a sai\u00e2 da p\u0153u definitivamente san\u00e7ia inta \"Kritik der reinen Vernunft\" (1781), tra una facort\u00e6 recettiva, dunque pasciva (a senscibilit\u00e6), e una facort\u00e6 spontannia e attiva (l'intelletto). Ven f\u0153ua inoltre un'\u00e2tra fondament\u00e2 poxi\u00e7ion do pensceo kantian: a distin\u00e7ion saiv'a di tra \u00e7o chi \u00e8 oggetto da nostra esperien\u00e7a (fenommeno) e \u00e7o chi \u00e8 pe l\u00ea, indipendentemente da quella (cosa in l\u00ea), distin\u00e7ion ch'a zughi\u00e2 un rollo determinante into scistema do Kant e ch'a p\u0153u \u00ease conscider\u00e2 una caratteristega ineliminabile do kantismo. L'indagine do \"mondo intelligibile\" se ing\u0153ugge dunque inte de grave difficort\u00e6. L'uso \"ri\u00e2\" de l'intelletto che o Kant o sostegne, o conduxe de f\u00e6to a elenc\u00e2 una serie de concetti co-i qu\u00e6 pensemmo i rapporti tra oggetti: poscibilit\u00e6, existen\u00e7a, necescit\u00e6, sostan\u00e7a, caosa. Ma questi concetti no ne consentan de afferm\u00e2 ninte in sce l'effettiva existen\u00e7a di oggetti; \"pensceo\" ch\u00ec o no equiv\u00e2 a \"conoscen\u00e7a\" e spa\u00e7io e tempo son soltanto di prin\u00e7ippi soggettivi. Inta ciuza da \"Dissertatio\" p\u00e2 torn\u00e2 comme unica solu\u00e7ion o concetto, cosc\u00ec discusso, de armonia prestabilia. O problema da fonda\u00e7ion da fixica o l'arestava in effetti irrisolto. \nO dexennio succescivo, scin a-a pubbrica\u00e7ion da primma edi\u00e7ion da primma \"Kritik\", o vedde o Kant impegnao inte questa dire\u00e7ion. O l'\u00e8 un dexennio into qu\u00e6 comp\u00e2 pochiscimi scriti, ma i inediti attestan un continno, travagiatiscimo laoeio de riflescion. Scomp\u00e2 o concetto de unit\u00e6 do mondo in sce-o qu\u00e6 o Kant o s'ea soffermao inta \"Dissertatio\" e s'impo\u00f1e a-o so posto a question de un'unit\u00e6 de l'oggetto. I concetti pui za emersci inte quest'\u0153uvia diventan o punto de parten\u00e7a pe appront\u00e2 quella toa de categorie (deriv\u00e2 da di manu\u00e6 de logica e de psicologia de l'epoca), comme fon\u00e7ioin de unifica\u00e7ion de l'intelletto, ch'a sai\u00e2 a base da n\u0153uva logica trascendent\u00e2. O problema gnoseologico, doppo varri tentativi e oscilla\u00e7ioin, o l'assumme a so forma definitiva e rigorosamente logica: \"comme l'\u00e8 che son poscibbili di giudi\u00e7\u00e7i scintetichi a prio\u00ee?\".\nA \"Kritik de reinen Vernunft\" a l'introduxe questo n\u0153uvo concetto, metendo da-a parte a tradi\u00e7ion\u00e2 oppoxi\u00e7ion de analitico e scintetico. O cian in sce-o qu\u00e6 mescia l'indagine critica o l'\u00e8 quello trascendent\u00e2, saiv'a d\u00ee quello de l'indaggine no in sce l'oggetto ma in sce-o nostro moddo de conoscilo. L'Estetica trascendent\u00e2 a desg\u0153ugge a teoria de forme de l'intui\u00e7ion asc\u00ec, za scistematizz\u00e2 int'o scrito do 1770: a parte origin\u00e2 a l'\u00e8 per\u00e2tro a Logica trascendent\u00e2, suddivisa a so votta in \"Analitica\" e \"Dialettica\". Inta primma parte de l'Analitica se delinia a struttua de l'intelletto, pigiando comme base a logica tradi\u00e7ion\u00e2 e a so clascifica\u00e7ion di giudissi; o collegamento necessaio istituio tra taoa di giudizi (fond\u00e2 in sce-a logica tradi\u00e7ion\u00e2) e toa de categorie a permette a o Kant de elenc\u00e2 in mainea esaostiva e forme co-e qu\u00e6 l'intelletto o l'unifica o materi\u00e2 senscibile offerto inte l'intui\u00e7ion spa\u00e7io-tempor\u00e2. \nExiste un unico \"f\u00ee condutt\u00f4\" de ogni poscibile forma de giudi\u00e7io; l'union da copula e do predicao effettu\u00e2 into giudi\u00e7io a coresponde de f\u00e6to a-a fon\u00e7ion de unifica\u00e7ion rappresent\u00e2 da-a categoria; l'\u00e8 proprio questa corisponden\u00e7a ch'a permette o passaggio tra e doe taoe. E categorie, segondo questa imposta\u00e7ion, p\u0153uan \u00ease soltanto e dozze seguente, suddivise inte quattro gruppi; \"quantit\u00e6\": unit\u00e6, pluralit\u00e6, totalit\u00e6; \"qualit\u00e6\": realt\u00e6, nega\u00e7ion, limita\u00e7ion; \"rela\u00e7ion\": sostan\u00e7a-a\u00e7\u00e7idente, caosa-effetto, a\u00e7ion re\u00e7iproca; \"modalit\u00e6\": poscibilit\u00e6, existen\u00e7a, necescit\u00e6. Questa struttua de l'intelletto, stabilia una votta pe tutte, a sai\u00e2 o fondamento de quella metafixica \"immanente\" a-a qu\u00e6 o Kant o l'ha continuamente aspiao. Questa metafixica a dovi\u00e6, inte inten\u00e7ioin do Kant, soddisf\u00e2 a doe exigen\u00e7e baxil\u00e6: \u00ease a-o tempo m\u00e6ximo una scien\u00e7a, contraponendose a l'arbitrio de scistema\u00e7ioin tradi\u00e7ion\u00e6, e fond\u00e2 quella fixica newtonia\u00f1a che pe-o Kant a l'\u00e8 o paradigma da scientifi\u00e7it\u00e6 e o punto de rifeimento constante di so interesci scientifichi . A metafixica a dovi\u00e6 po\u00f1ise, \u00e7o\u00e8, comme una scien\u00e7a de l'intelletto e do so necessaio corelao, una natua poscibile in gener\u00e2 . \nAresta per\u00e2tro da resciorve, una votta fiss\u00e2 a t\u00f3a de categorie, o problema da \"Dissertatio\". In che senso a struttua de l'intelletto a sai\u00e2 asc\u00ec a struttua da natua? O l'\u00e8 o punto centr\u00e2 da cosc\u00ec d\u00edta dedu\u00e7ion trascendent\u00e2, in sce-a qu\u00e6 o Kant o s'arevent\u00f2 a longo e ch'a risurta cronologicamente l'urtima parte da \"Kritik\" . O materi\u00e2 offertone da-i sensci o no p\u0153u \u00ease unificao inte 'n'unit\u00e6 meramente psicologica, p\u00fao accostamento de rappresenta\u00e7ioin (pe associa\u00e7ion); quest'unit\u00e6 de tipo empiigo a l'avi\u00e6 de f\u00e6to una sencia validit\u00e6 soggettiva. Ma l'oggetto, inteiso comme oggetto de conoscen\u00e7a in senso rigoroso, o no p\u0153u de seguo coincidde con un materi\u00e2 oggettivamente strutturao. L'unifica\u00e7ion dunque a deve avvegn\u00ee segondo e categorie, fon\u00e7ioin de l'intelletto, elementi de 'na struttua universalmente e oggettivamente vallida. Ma a fon\u00e7ion unificatrixe de varrie categorie a se fonda a so votta in sce l'attivit\u00e6 unificatrixe \u00f2 scintettica de l'intelletto. Se l'esperien\u00e7a dunque a deve, in quante t\u00e2, \u00ease esperien\u00e7a pe una coscien\u00e7a, l'\u00e8 necessaio che questa a se adegue a quella forma pua (perch\u00e9 assolutamente priva de contegn\u00fao) ch'a rende poscibile a coscien\u00e7a \u00f2 megio a so unit\u00e6 trascendent\u00e2. L'unit\u00e6 de l'oggetto a rimanda quindi a quest'attivit\u00e6 originaia de l'intelletto . Resta da determin\u00e2 qu\u00e6 aspetti assumme o processo de unifica\u00e7ion in rela\u00e7ion a-e varie categorie. I unifica\u00e7ioin avvegnan segondo de regole che l'intelletto m\u00e6ximo o determina . \nS'introduxe ch\u00ec a no\u00e7ion de schema trascendent\u00e2: o l'\u00e8 una regola pe a qu\u00e6 o senso interno (o tempo) o vegne a determin\u00e2se a segonda de categorie. Se e categorie se applican direttamente a-o tempo, aloa liatre se applichian indirettamente a tutta l'esperien\u00e7a, proprio perch\u00e9 l'esperien\u00e7a tutta a no p\u0153u no po\u00f1ise inta forma do senso interno . L'esperien\u00e7a a se costituisce quindi indirettamente con de modalit\u00e6 determin\u00e6 da-a struttua de l'intelletto ch'o l'assumme in conseguen\u00e7a una fon\u00e7ion de legislat\u00f4 (\"legislat\u00f4 da natua\"). O Kant o passa aoa a individu\u00e2 e varie schematizza\u00e7ioin de categorie. \nQuantit\u00e6 e qualit\u00e6 se schematizzan into numero e into grao, mentre e categorie de rela\u00e7ion se schematizzan distintamente inta permanen\u00e7a, succescion e scimurtaneit\u00e6; a quelle mod\u00e6 corispondan i schemi de rappresenta\u00e7ioin da cosa inte qu\u00e6-se-s\u00e6 tempo, inte un determinao tempo, in ogni tempo. I schemi meddian quindi tra intui\u00e7ioin e categorie, permettendone l'applica\u00e7ion a l'esperien\u00e7a; ne deriva a poscibilit\u00e6 de stabil\u00ee di \"prin\u00e7ippi scintetichi de l'intelletto p\u00fao\" che son rispettivamente i asciomi de l'intui\u00e7ion, i anti\u00e7ipa\u00e7ioin da perce\u00e7ion, i analogie de l'esperien\u00e7a e i postul\u00e6 do pensceo empiigo in gener\u00e2. I analogie de l'esperien\u00e7a, deriv\u00e6 da-a schematizza\u00e7ion da categoria de rela\u00e7ion, enon\u00e7ian i prin\u00e7ippi de permanen\u00e7a da sostan\u00e7a, de caosalit\u00e6 e de inguan\u00e7a tra a\u00e7ion e ria\u00e7ion, che son i concetti base da scien\u00e7a fixica do tempo. Inta Dialettica trascendent\u00e2 o Kant o se propo\u00f1e de giustific\u00e2 o continno ripropo\u00f1ise de l'exigen\u00e7a metafixica e de examin\u00e2 a legittimit\u00e6 da metafixica m\u00e6xima (inteisa into senso tradi\u00e7ion\u00e2, saiv'a d\u00ee comme metafixica trascendente) in quanto fonte de conoscen\u00e7a. \nO f\u00e6to che e categorie vaggian comme di strumenti conoscitivi inte l'ambito de qu\u00e6 se s\u00e6 esperien\u00e7a o l'ingennera inevitabilmente l'inluxon che a so sfea de applica\u00e7ion a posse indefiniamente estendise, asc\u00ec a-o de l\u00e0 de l'esperien\u00e7a. Ne consegue l'afferm\u00e2se de dis\u00e7ipli\u00f1e comme a psicologia ra\u00e7ion\u00e2, a cosmologia ra\u00e7ion\u00e2 e a teologia ra\u00e7ion\u00e2. Proprio partindo da-e antinomie a-e qu\u00e6 d\u00e0 l\u0153ugo a cosmologia ra\u00e7ion\u00e2 o Kant o l'ea da primma approao a-a filosofia critica. Aoa l\u00ea o dimostra l'infondate\u00e7\u00e7a de preteize de queste discipri\u00f1e . A raxon, comme produttrixe de idee, saiv'a d\u00ee de di concetti a-i qu\u00e6 no corisponde un'intui\u00e7ion, a fallisce inti so scopi conoscitivi, ma s'a no p\u0153u d\u00e2se un uso constitutivo de quelle (ch'a serve \u00e7o\u00e8 a f\u00e2 conosce l'oggetto), a se dai\u00e2 per\u00e2tro un uso \"regolativo\". Saiv'a d\u00ee che e idee da raxon servian pe indiri\u00e7\u00e7\u00e2 l'intelletto inte so conoscen\u00e7e, ampliando sempre ciu l'ambito di fenommeni sottoposti a-a so indagine.\nA \"Kritik de reinen Vernunft\", into so complesso, a l'aiva affrontao e impostao inte 'na prospettiva radicalmente n\u0153uva o problema gnoseologico. De concruxoin da Dialettica trascendent\u00e2 risurtavan per\u00f2 de fondament\u00e2 importan\u00e7a asc\u00ec pe quelle questioin mor\u00e6 de qu\u00e6 o Kant o s'ea an\u00e6to ocupando za into periodo precritico . Inta \"Grundlegung zur Metaphysik der Sitten\" (1785) o Kant o delinia un di concetti base da so etica, distinguendo tra doi tipi de imperativi, l'imperativo categorico e l'imperativo ipotetico. L'imperativo categorico o g'ha incondi\u00e7ion\u00e2 validit\u00e6 de comando e o se distingue proprio pe questo da un norm\u00e2 imperativo ipotettico, ch'o guaagna efficaxa solo ch'a \u00e7erte condi\u00e7ioin (saiv'a d\u00ee, se chi se gh'assoggetta o l'\u00e8 inten\u00e7ionao a persegu\u00ee \u00e7erti scopi). \nSe pon aoa o problema de una fonda\u00e7ion de l'imperativo categorego; comme t\u00e2 l'impiativo categorico o no rimanda per\u00e2tro a arcun precedente fondamento da-o qu\u00e6 o ricave a so validit\u00e6. O costituisce pe no\u00ee un d\u00e6to immediao, sciben che no se tratte inte questo caxo de un d\u00e6to da senscibilit\u00e6; o l'\u00e8 un \"f\u00e6to da raxon\". Qu\u00e6ses\u00e6 mor\u00e2 ch'a tente de fond\u00e2 l'imperativo in sce una caratteristega particol\u00e2 da natua uma\u00f1a a no pori\u00e2 quindi che recazze inte l'ambito de l'etica tradi\u00e7ion\u00e2, sen\u00e7a attinze mai un imperativo incondi\u00e7ion\u00e1mente valido. L'\u00e8 necessaio aoa determin\u00e2 e condi\u00e7ioin inte qu\u00e6 a voent\u00e6 individu\u00e2 a se'assoggetta a-a lezze mor\u00e2; o presupposto essen\u00e7i\u00e2 o l'\u00e8 a libert\u00e6 de questa voent\u00e6, libert\u00e6 ch'a ghe permette de no sottost\u00e2 necessaiamente a quelle inclina\u00e7ioin senscibile che a natua uma\u00f1a a comporta e de sottrase quindi a quelle lezze che van inte l'ambito de una esperien\u00e7a concepia da un punto de vista escluxivamente teoretico. Se a voent\u00e6 a deve determin\u00e1se segondo un imperativo categorico, cazzi\u00e2 a poscibilit\u00e6 de f\u00e2 rifeimento a qu\u00e1sev\u0153gge contegn\u00fao comme fonte de determina\u00e7ion e aresti\u00e2 cosc\u00ec da pigi\u00e2 in conscidera\u00e7ion solo a forma da lezze inta so universalit\u00e6, saiv'a d\u00ee inta so incondi\u00e7ion\u00e2 validit\u00e6 pe qualunque soggetto. A voent\u00e6 mor\u00e2 a dovi\u00e2 quindi \u00ease pi\u00f1amente aotonnoma, perseguindo o ben da pe l\u00ea, prescindendo da qu\u00e6 se s\u00e6 sollecita\u00e7ion contegnuistega; a l'\u00e8 l'inten\u00e7ion bo\u00f1a ch'a qualifica l'ag\u00ee mor\u00e2, no o fin ch'a realizza. \nL'unico val\u00f4 mor\u00e2 o vegne cosc\u00ec o \"dovei pe o dovei\". Se l'imperativo mor\u00e2, in quanto puamente form\u00e2, o no prescrive di contegnui specifichi a l'a\u00e7ion, \u00e7o no leva che di determin\u00e6 fin no risurtan compatibili co-ina lezze mor\u00e2 ch'a pretende a 'n'univers\u00e2 validit\u00e6. Inta \"Metaphysik der Sitten\" (1797) o Kant o \u00e7erchi\u00e2 d'individu\u00e2 quelli fin che o soggetto o deve voei percose in accordio co-a forma da lezze mor\u00e2. Se tratta sostan\u00e7iamente de quelli fin che risguardan a propria perfe\u00e7ion e int'o m\u00e6ximo tempo a feli\u00e7it\u00e6 di \u00e2tri. Into mondo de l'esperien\u00e7a, dove vixe o determinismo, o meito soventi o no corisponde a-a feli\u00e7it\u00e6; saiv'a d\u00ee, da un'a\u00e7ion mor\u00e2, comme t\u00e2 meitoia, p\u0153u de f\u00e6to no deriv\u00e2 arcu\u00f1a feli\u00e7it\u00e6. Se a lezze mor\u00e2 a deve per\u00e2tro vai, l'\u00e8 necessaio un'adegua\u00e7ion tra meito e feli\u00e7it\u00e6; ne segue a postula\u00e7ion de l'existen\u00e7a de un \u00ease onnipotente (D\u00ea), ch'o posse, proprio perch\u00e9 no sottoposto a de limita\u00e7ioin, effettu\u00e2 questa adegua\u00e7ion; ne segue inoltre, comme urteri\u00f4 postulao, a-o fin de consent\u00ee un'indefinia perfettibilit\u00e6, l'immortalit\u00e6 de l'a\u00f1ima. Son questi i cosc\u00ec d\u00edti postul\u00e6 da raxon prattica za articolaamente tratt\u00e6 da o Kant inta so segonda critica (\"Kritik der praktischen Vernunft\", 1786). L'\u00e8 proprio, de f\u00e6to, da natua finia de l'ommo o dovei continuamente ostacol\u00e2 e inclina\u00e7ioin senscibile pe permette l'afferma\u00e7ion da voent\u00e6 mor\u00e2; comp\u00ee spontaneamente o ben no l'\u00e8 poscibile pe nisciu\u00f1a voent\u00e6 finia (imposcibilit\u00e2 quindi a razonze quella santit\u00e6 ch'a l'\u00e8 propria solo da divinit\u00e6). Quelli concetti da metafixica tradi\u00e7ion\u00e2 che o Kant o l'aveiva bandio in sce-o cian teoretico (libert\u00e6, immortalit\u00e6 de l'a\u00f1ima, existen\u00e7a de D\u00ea) vegnan recuper\u00e6 in sce-o cian da raxon pratica. \nL'existen\u00e7a de D\u00ea a p\u0153u \u00ease prov\u00e2 quindi solo che moralmente. In streita connescion co-e so conce\u00e7ioin etiche o Kant o l'ha succescivamente desgugeito una filosofia da stoia , dove se assumme comme presupposto interpretativo a poscibilit\u00e6 de un progresso ch'o l'agge comme so caratteristega prin\u00e7ip\u00e2 o mascimo poten\u00e7iamento da libert\u00e6 individu\u00e2; una pedagogia e un'antropologia . Che a so dotri\u00f1a mor\u00e2 sussumme qualunque exigen\u00e7a religiosa app\u00e2 ci\u00e6o da-e texi sostegnue da o Kant inta celebre \u0153uvia, da primma viet\u00e2 sotta Federigo Ghigermo II, \"Die religion innerhalb der grenzen der blossen Vernunft\" (1793); a religion a vegne semplixe strumento pe o razonzimento di prin\u00e7ippi mor\u00e6 e o curto o l'\u00e8 svaluao comme inadeguao a quella religioxit\u00e6 streitamente ra\u00e7ion\u00e2 che o Kant o l'assumme comme ide\u00e2.\nArestavan escluxi da-a conscidera\u00e7ion \"critica\" do Kant una serie de problemi che a ter\u00e7a e urtima critica, a \"Kritik de Urteilskraft\" (1790), a se propo\u00f1e de affront\u00e2 (\u0153uvia, pe i so temi speculativi, particolarmente caa a-i romanteghi). Una \"natua poscibile in gener\u00e2\" o l'ea o necessaio corelao de quella struttua de l'intelletto che o Kant o l'aveiva indagao inte l'Analitica trascendent\u00e2; risurtava per\u00e2tro difficortoso individu\u00e2 i rapporti de scingole scien\u00e7e, inte so caratteristeghe particol\u00e6 e into so specifico moddo de ag\u00ee, con quella scien\u00e7a tutta a prio\u00ee che o Kant o l'ea an\u00e6to deliniando . L'unit\u00e6 de l'organismo a l'appariva, inte l'ambito di corpi organichi, un prin\u00e7ipio re\u00e2 de struttura\u00e7ion, contrapposto a quelli prin\u00e7ippi form\u00e6 co-i qu\u00e6 l'intelletto o pretendi\u00e6 de organizz\u00e2 o d\u00e6to. Analogamente into caxo de l'\u0153uvia d'arte, o so configu\u00e2se unitaio o paiva dov\u00fao a un prin\u00e7ippio immanente ciutosto che a un'opia\u00e7ion intellettu\u00e2, apparentemente estrinsega. O Kant o \u00e7erca de resciorve i peculi\u00e6 problemi relativi a-a natua e a l'arte introduxendo a distin\u00e7ion tra giudi\u00e7io determinante e giudi\u00e7io riflettente. Into primmo caxo l'\u00e8 d\u00e6to espli\u00e7itamente una regola mediante a qu\u00e6 o particol\u00e2 o vegne sussunto sotta l'univers\u00e2; into segondo, l'assen\u00e7a de una regola espli\u00e7ita a permette invece a \"riflescion\" in sce-o particol\u00e2. No existe, presempio, de criteio, intersoggettivamente vallido, ch'o vagge a distingue o bello da-o brutto. \nO giudi\u00e7io estetico o no l'aresta tuttavia puamente soggettivo, d\u00e6to ch'o p\u0153u \u00ease fondao in sce-o senso de piaxei \u00f2 despiaxei ch'o deriva da l'oggetto . Inte questi caxi l'oggetto o dovi\u00e2 piaxei, e o giudi\u00e7io o pretendi\u00e2 quindi a una so universalit\u00e6 e necescit\u00e6, p\u00f9 no obbedindo l'\u0153uvia d'arte a arcu\u00f1a finalit\u00e6 prestabilia. A facort\u00e6 do giudi\u00e7io cosc\u00ec qualificao a l'\u00e8 o gusto, mentre a facort\u00e6 de produe di oggetti conformi a-e exigen\u00e7e do giudi\u00e7io estetico o l'\u00e8 o genio. A-o sentimento do bello (\"bello\" comme exibi\u00e7ion de un \"concetto indefinio de l'intelletto\") l'\u00e8 connesso o sentimento do sublimme (\"sublimme\" comme \"concetto indefinio da raxon\"), ch'o rimanda a-a sfea mor\u00e2, da qu\u00e6, d'\u00e2tra parte, a belle\u00e7\u00e7a asc\u00ec a l'\u00e8 un scimbolo. Pe quante resguarda l'organismo, o Kant o sottolinia l'exigen\u00e7a de una conscidera\u00e7ion finalistega de l'oggetto, pe a qu\u00e6 ogni elemento o l'\u00e8 re\u00e7iprocamente scopo e mezo e o tutto o no equiv\u00e2 a una sencia somma de parte, ma, a-o contraio, o ne determina l'existen\u00e7a segondo una finalit\u00e6 interna (contrapposta a quella finalit\u00e6 presupposta \u00f2 esterna ch'a caratterizza una struttua meccanega). O Kant o l'aveiva cosc\u00ec tentao de riport\u00e2 a-e lezze de l'intelletto asc\u00ec quelle lezze particol\u00e6 che no vegnivan direttamente determin\u00e6 da-e lezze gener\u00e6 da natua, oggetto de conscidera\u00e7ion inte l'ambito da problematica da primma critica. \nA fonda\u00e7ion a risurtava aoa per\u00e2tro nint'aff\u00e6to ogettiva, p\u00f9 spiegando l'exigen\u00e7a insopprimibbile, ma soggettiva, de redue a natua a unit\u00e6. L'existen\u00e7a de una primma \"Introdu\u00e7ion\" a-a \"Kritik der Urteilskraft\", da p\u0153u sostituia, a fa da spia in sce-e difficort\u00e6 do problema. O Kant se ad\u0153uvi\u00f2 inti urtimi anni da so vitta a tent\u00e2ne a solu\u00e7ion, comme risurta da-i fascicoli de l\"'Opus postumum\" (pubbricao in edi\u00e7ion definitiva soltanto into 1938); assumendo comme prin\u00e7ipio direttivo l'idea de un'unit\u00e6 de l'esperien\u00e7a, o Kant o pretende de clascific\u00e2 a prio\u00ee asc\u00ec quelle for\u00e7e che se p\u0153u c\u0153ugge solo empiigamente, costroindo cosc\u00ec, in anti\u00e7ipo in sce l'esperien\u00e7a, asc\u00ec a fixica vea e propria. I urtimi risurt\u00e6 da specula\u00e7ion kantia\u00f1a son st\u00e6ti prevalentemente interpret\u00e6 comme pr\u0153uva che o Kant o s'andava ineluttabilmente avvexinando a-e poxi\u00e7ioin de l'idealismo assol\u00fao, in speci\u00e2 moddo a quella ch'o Fichte o l'andava alloa esponendo. Di \u00e2tri studioxi han per\u00e2tro consciderao e texi de l' \"Opus postumum\" comme un sbocco coerente do pensceo do Kant, zonzendo a ritegn\u00eelo a-a dreitua una ter\u00e7a edi\u00e7ion da primma critica. Inti urtimi anni da vitta do Kant sciort\u00ec, oltre a-a za \u00e7it\u00e2 \"\u00dcber P\u00e4dagogik\", di \u00e2tre \u0153uvie asc\u00ec tr\u00e6te da-e so le\u00e7ioin . Postume uscin a \"Philosophische religionslehre\" e e \"Vorlesungen \u00fcber die Metaphysik\" .\nSuperao un periodo de violenti contrasti o pensceo do Kant s'ea an\u00e6to decisamente imponendo inte l'ambiente filosofico tedesco. Se tuttavia gh'ariesc\u00ec ass\u00e6 axeive difendise da-i sempre reiter\u00e6 attacchi di pensato\u00ee anco\u00e6 a-a tradi\u00e7ion (amia a polemica co-o wolffian J. A. Eberhard, \"\u00dcber eine Entdeckung nach der alle neue Kritik der reinen Vernunft durch eine alte entbehrlich gemacht werden soll\", 1790), ciu diffi\u00e7ile ariesc\u00ec a o Kant frontezz\u00e2 con ingu\u00e2 successo e numerose critiche che assumeivan comme ponto de parten\u00e7a o so m\u00e6ximo scistemma. \nZa a polemica de F. H. Jacobi contra o concetto de cosa in l\u00ea o l'arviva e porte a-e texi idealistiche, corpindo o scistema inte un punto vit\u00e2; e i tentativi di varri filosofi post-kantien de riespo\u00f1ilo coerentemente \u00f2 de riformul\u00e2lo no ariescivan che a individu\u00e2ne ancon ciu ci\u00e6amente e difficort\u00e6 \u00f2 a arv\u00ee de n\u0153uve prospettive teoriche. A filosofia do Kant, a parte i exiti idialisteghi, a fu comunque o punto de rifeimento costante di pensato\u00ee succescivi e e so implica\u00e7ioin epistemologiche influen\u00e7on pesantemente i ambienti scientifichi tedeschi . In sede filosofica, inta segonda meit\u00e6 de l'800 l'exigen\u00e7a de un deciso ritorno a Kant, a-o de l\u00e0 de unilater\u00e6 interpreta\u00e7ioin idealisteghe, a se faxeiva ciu viva, scin a sbocc\u00e2 inte l'afferma\u00e7ion de quella corente de pensceo, dita appunto neokantismo, ch'a l'ebbe i so maggio\u00ee esponenti in H. Cohen, P. Natorp e E. Cassirer . Parallelamente a questi exiti teoretico-speculativi se svilupp\u00f2 in Germania una tradi\u00e7ion de studdi kantien, ch'a tendeiva a forn\u00ee una spiega\u00e7ion critica do testo; sorzeiva una vea e propria \"Kantsphilologie\" (i prin\u00e7ip\u00e6 rappresentanti da qu\u00e6 fun B. Erdmann, E. Adickes e H. Vaihinger e l'organo da qu\u00e6 o fu a rivista \"Kantstudien\", fond\u00e2 into 1896) e se mortipricava asc\u00ec a l'estero (Gran Bretagna, Fran\u00e7a, Italia) i sazzi e i contribuii, a ripr\u0153uva de un crescente interesse storico e teorico-storico."}
{"id": "10582", "revid": "7530", "url": "https://lij.wikipedia.org/wiki?curid=10582", "title": "Too Assettao", "text": "Sitting Bull (nomme ingleize do \"T\u00f3o Assettao\", in Lakota Tatanka Iyotake (n. 1831 circa - m. 1890), cappo indian.\nV\u00ectta.\nNasci\u00fao in sce-e rive do Grand River (Dakota do Sud), da-o 1863 o se distinse inta lotta contra l'avan\u00e7\u00e2 di gianchi e o fu eletto (1867) cappo de l'intrega na\u00e7ion Sioux. Into 1876, ref\u00faaose de condue o so popolo inte 'na riserva e scciuppao i ostilit\u00e6 co l'eser\u00e7ito statuniense, o s'alli\u00f2 co-i Cheyenne e i Arapaho guidando i opia\u00e7ioin milit\u00e6, che se conclusan co-a disf\u00e6ta do George Armstrong Custer a Little Big Horn (25 zugno 1876).\nRefugiaose co-a so trib\u00f9 into Canad\u00e0 into 1877, quattro anni ciu tardi o fu constreito a-a reisa da-a carestia. Op\u00f2stose dap\u0153u, inutilmente, a-a vendia de t\u00e6re india\u00f1e, into 1885 o l'intr\u00f2 a f\u00e2 parte do circo de Buffalo Bill. Into 1890, a caosa de insurre\u00e7ioin scciupp\u00e6 fra i Sioux, o fu arestao e ama\u00e7\u00e7ao mentre i so guer\u00ea tentavan de liber\u00e2lo."}
{"id": "10583", "revid": "12052", "url": "https://lij.wikipedia.org/wiki?curid=10583", "title": "Pierre Simon Laplace", "text": "Pierre Simon de Laplace (Beauomont-en-auge, Calvados, 1749 - Parigi 1827), astronnomo, fixico e matematico, un di mascimi scien\u00e7i\u00e6 fran\u00e7eixi de l'epoca napolionega. \nA so \u0153uvia fondament\u00e2 a l'\u00e8 o \"Trait\u00e9 de m\u00e9canique c\u00e9leste\" (5 voll., 1798-1825), inta qu\u00e6 o l'espo\u00f1e de importante scoverte e innova\u00e7ioin (teoria de perturba\u00e7ioin, secol\u00e6 e periodiche; perturba\u00e7ioin mutoe de Giove e Saturno; teoria dinamica de maree ecc.). O dette di noteivi contributi a l'elettromagnetismo e a molti atri campi da fixica (teoria di fenommeni capill\u00e6, acustega, teoria di gas, calorimetria ecc.); in matematica o fu determinante pe-o sviluppo de l'analixi algebrica e infinitexim\u00e2 e o calcolo de probabilit\u00e6.\nVitta e attivit\u00e6.\nDe modesta famiggia de agricorto\u00ee, ciammao a Pariggi a 18 anni da J. d'Alembert, o divegne rapidamente famoso pe-i so loei e o fu cormao d'\u00f3no\u00ee da-o Napolion (ministro da pubbrica Istru\u00e7ion, ma pe poche settema\u00f1e, into 1799; subito doppo senat\u00f4, da p\u0153u, into 1803, can\u00e7ell\u00ea do sen\u00e1to). A pr\u0153uvo Laplace o reize per\u00f2 omaggio a Luigi XVIII, ch'o-o nomin\u00f2 p\u00e2o de Fran\u00e7a e marcheize. \nInto 1816 o fu eletto membro de l' \"Acad\u00e9mie fran\u00e7aise\". \nL'\u0153uvia prin\u00e7ip\u00e2 do Laplace a l'\u00e8 o za \u00e7itao \"Trait\u00e9 de m\u00e9canique c\u00e9leste\". In questo son esposte e ri\u00e7erche precedente a quelle de Laplace in sce-o moto e in sce-a figua di cian\u00e6i, e e nomiose e importante scoverte e innova\u00e7ioin do Laplace m\u00e6ximo (teoria de perturba\u00e7ioin, secol\u00e6 e periodiche; teoria de l'accelera\u00e7ion secol\u00e2 da Lu\u00f1a; invariabilit\u00e6 secol\u00e2 de distan\u00e7e medie di pianeti da-o S\u00f4; teoria de l'attra\u00e7ion di sferoidi; perturba\u00e7ioin muttoe de Giove e Saturno; teoria dinamica de maree; ecc.). inte ri\u00e7erche in sci-i sferoidi o Laplace o se serv\u00ec de l'equa\u00e7ion \u03942u = 0 (equa\u00e7ion de Laplace) e de fon\u00e7ioin sfeighe; queste ri\u00e7erche g'han quindi rilevo asc\u00ec pe-i contributi a l'anallixi matematica. Inte una \"Expoxition du syst\u00e8me du monde\" (1796), o Laplace o delini\u00f2 sen\u00e7a formalismi matematichi e linnie gener\u00e6 da meccanica \u00e7eleste, dando una ciu rigorosa formula\u00e7ion a-a teoria cosmogonica do Kant in sce l'origine do scistema so\u00e2. \nDi importanti contributi o Laplace o l'apport\u00f2 a l'elettromagnetismo (scistema\u00e7ion da teoria di campi elettrichi e magnetichi; formule element\u00e6 di a\u00e7ioin magnetiche), comme in atri campi da fixica (teoria di fenommeni capill\u00e6, carcolo da velo\u00e7it\u00e6 de propaga\u00e7ion do son, teoria di gas, calorimetria, ecc.), e, numeroxi e importantiscimi, into campo de l'analixi, algebrica e infinitexim\u00e2 (serie numeriche, serie trigonommetriche in doe variabile; fra\u00e7ioin continnoe; integra\u00e7ion di equa\u00e7ioin differen\u00e7i\u00e6 a-e deriv\u00e6 ordinaie e a-e deriv\u00e6 par\u00e7i\u00e6; equa\u00e7ioin a-e differen\u00e7e finie, equa\u00e7ion de Laplace, teoria do poten\u00e7i\u00e2, ecc.). \nO fe\u00e7\u00e7e parte da primma commiscion incareg\u00e2 da \u00e7ernia de unit\u00e6 fondament\u00e6 pe-o scistema metrico dexim\u00e2. \nO Laplace o pubbric\u00f2 inoltre doe \u0153uvie fondament\u00e6 in sci-o calcolo de probabilit\u00e6: a \"Th\u00e9orie analytique des probabilit\u00e9s\" (1812), e ciu tardi (1819) un sazzo filosofico in sce-e probabilit\u00e6. Inta primma Laplace o dimostra un celebre teorema (dito anc\u0153u de Laplace-Ljapunov): o caxo, inteiso comme l'effetto risurtante da 'n gran numero de piccene caose indipendente, o porta a-a lezze de distribu\u00e7ion norm\u00e2, gaussia\u00f1a.\nAtri progetti.\n\u200e\n\u200e"}
{"id": "10584", "revid": "126211", "url": "https://lij.wikipedia.org/wiki?curid=10584", "title": "Kant", "text": ""}
{"id": "10585", "revid": "1211", "url": "https://lij.wikipedia.org/wiki?curid=10585", "title": "Ildegarda de Bingen", "text": "Ildegarda de Bingen (lat. \"Hildegarda\"), Bermeshein, 1098 - presso Bingen, 1179), mistega beneiti\u00f1a e santa, se festezza o 17 settembre.\nV\u00ectta.\nIntr\u00e2 a \u0153utt'anni inta badia de Disibodenberg, into 1136 a preize a dire\u00e7ion da comunit\u00e6, trasferia ciu tardi (1147-1150) into monest\u00ea da l\u00ea fondao presso Bingen. A fond\u00f2 da p\u0153u (1165), comme fili\u00e2, un \u00e2tro monest\u00ea a Eibingen e a fu ben attiva in fav\u00f4 da Gexa e do clero, specce inta Germania meridion\u00e2. \nA s\u00f2 esperien\u00e7a mistega a l'\u00e8 descrita in particol\u00e2 into \"Liber sci vias\" (\"sci vias lucis\" \"conosci e vie da luxe\", di anni 1141-51); di atre s\u00f2 importante \u0153uvie de edifica\u00e7ion religiosa son o \"Liber vit\u00e6 meritorum\" (1159-64) e o \"Liber divinorum operum\" (1164-1170). \nInte s\u00f2 \u0153uvie (che, donna de modesta cortua, a dettava a di segretai e coretto\u00ee), son noteivi asc\u00ec i motivi cosmologichi inte l'ambito de 'n'interpreta\u00e7ion allegorego-scimbolica do mondo fixico e do corpo uman. \nGh'emmo de l\u00ea asc\u00ec de poexie, di canti, ben ben de l\u00e9ttie e un'aotobiografia da qu\u00e6 n'aresta di frammenti."}
{"id": "10590", "revid": "12052", "url": "https://lij.wikipedia.org/wiki?curid=10590", "title": "Antoine Lavoisier", "text": "Antoine-Laurent Lavoisier (Parigi 1743 - 1794), scien\u00e7iato.\nV\u00ectta.\nFiggio de 'n notto avoc\u00e1to parigin, o fu indri\u00e7ao da-o po\u00e6 verso i studdi giuridichi. O no trascur\u00f2 tuttavia e scien\u00e7e e o segu\u00ec di corsci de matematica e de fixica, de botanica (co-o B. de Jussieu) e de chimica (co-o Guillaume-Fran\u00e7ois Rouelle). Into 1767 o l'acompagn\u00f2 o geologo J.-\u00c9. Guettard inte 'n vi\u00e6gio d'esplora\u00e7ion inte l'est da Fran\u00e7a, conlaborando cosc\u00ec a-a realizza\u00e7ion da primma mappa geologica de Fran\u00e7a. Un so travaggio in sce-o megio mettodo pe inlumin\u00e2 e stradde o fu premiao da l'\"Acad\u00e9mie royale des sciences\" de Parigi, da qu\u00e6 o divegne membro into 1768. Into m\u00e6ximo anno o l'intr\u00f2 a f\u00e2 parte da \"Ferme\" ch'a l'aveiva, da-o governo fran\u00e7eize, l'ap\u00e2to da recugeita de imposte e de tasce.\nI so primmi loei scientifichi riguardon l'idraolica, l'idrometria e a meteorologia, ma into 1770 o vozette a so aten\u00e7ion a 'n annoso problema chimmico: a (presonta) transmuta\u00e7ion de l'\u00e6goa in t\u00e6ra. Adotando un seveo aproccio quantitativo - ch'o rivela a so fiduccia inti strumenti de mezua e l'utilizza\u00e7ion impli\u00e7ita da lezze de conserva\u00e7ion da mateia - Lavoisier o dimostr\u00f2 che l'\u00e6goa a no se convertiva in t\u00e6ra. O problema di elementi chimichi o fu aloa posto a-o centro da so riflescion e da so indagine fixico-chimica. Scin da-i exordi da so carea Lavoisier o v\u00e8gne consapeive che-a scoverta do S. Hales (1727) da combinabilit\u00e6 chimica de l'aia a l'ea un avegnimento cosc\u00ec n\u0153uvo da impo\u00f1e a necescit\u00e6 de rivedde tutte e conce\u00e7ioin chimiche scin a aloa a\u00e7ett\u00e6. \nO 1772 o fu un anno crux\u00e2 inte so ri\u00e7erche: o l'effettu\u00f2 di esperimenti con di aparati pn\u0153\u00fcmattichi e, o 1\u00b0 de novenbre, o depoxit\u00f2 presso l'\"Acad\u00e9mie\" un prico ciuzo into qu\u00e6 o l'anon\u00e7iava che i fenommeni da combustion do sorfano e do fosforo e da ca\u00e7ina\u00e7ion di metalli ean dovui a-a fissa\u00e7ion d'aia e che quindi quest'urtima a l'ea a caosa de l'aomento in peiso di produti rispetto a-i reagenti de parten\u00e7a. E so concruxoin aparivan decisamente everscive rispetto a-e conce\u00e7ioin flogisteghe a\u00e7ett\u00e6 a quello tempo. A-o prin\u00e7ippio do 1773 o Lavoisier, vegn\u00fbo a conoscen\u00e7a de scoverte ingreixi in sce-e diferente aie (gas), o l'intrapreize un scistematico esamme crittico de conce\u00e7ioin notte in sce l'argomento, spinto da l'exigen\u00e7a de 'na so veifica\u00e7ion. \nInto zen\u00e2 do 1774 o pubbric\u00f2 un volumme de \"Opuscules physiques et chimiques\" e into novenbre do m\u00e6ximo anno o lesse a l'\"Acad\u00e9mie\" una \"M\u00e9moire sur la calcination des m\u00e9taux dans les vaisseaux ferm\u00e9s\", inta qu\u00e6 o confermava che l'aomento in peiso di metalli sottoposti a ca\u00e7ina\u00e7ion inte di re\u00e7ipienti ser\u00e6 o no derivava da-a mateia do f\u0153ugo ma da-a combina\u00e7ion de l'aia, ser\u00e2 into re\u00e7ipiente, co-i metalli. Inta \"M\u00e9moire\" o Lavoisier o no specificava o tipo de gas responsabile da ca\u00e7ina\u00e7ion, ma into 1775 o ciar\u00ec che l'aia fissa (CO2) do J. Black a l'ea 'n composto e che l'aia capaxe de fiss\u00e2se inti metalli e inti corpi sottoposti a combustion a l'ea un'aia eminentemente respiabile. Tra o 1775 e o 1777 o l'anon\u00e7i\u00f2, in desp\u00e6ge \"M\u00e9moires\", che l'aia atmosferica a l'ea 'na mescciua de gas, constituia prin\u00e7ipalmente da 'n'aia eminentemente respiabile (oscigeno) e da 'na mofeta atmosfeica (azoto). \nCosc\u00ec o Lavoisier o poette concludde che i procesci de ca\u00e7ina\u00e7ion, combustion e respia\u00e7ion ean dovui a-a fissa\u00e7ion de l'oscigeno de l'aia e no a-a sciortia de flogisto. Contempoaniamente a queste ri\u00e7erche o Lavoisier o se dedic\u00f2 a-o studdio da compoxi\u00e7ion di accidi. Avendo osservao che i acidi do sorfo e do fosforo ean produti da-a combina\u00e7ion de l'aia eminentemente respirabile o conscider\u00f2 quest'aia o \"principe oxygine\", o prin\u00e7ipio generat\u00f4 di acidi. O Lavoisier o zonse a-a concruxon che tutti i acidi risurtavan constituii da di elementi specifichi (sorfo, azoto, fosforo, carbonio, ecc.), da 'n prin\u00e7ipio oscigeno e da l'\u00e6goa fornindo, pe-a primma votta inta stoia da chimica, un ci\u00e6o modello fondao in sce-a compoxi\u00e7ion de sostan\u00e7e ch'o l'aiva comme fulcro l'oscigeno. \nA part\u00ee da-o 1776 Lavoisier o visse e o l'\u0153uvi\u00f2 presso l'\"Arsenal\" de Parigi co l'incarego de sovrintende a-a produ\u00e7ion da povie da sparo e a-a ri\u00e7erca de fonte natur\u00e6 do s\u00e2n\u00eetro. Into so laoeio presso l' \"Arsenal\" o se dedic\u00f2 a-o studdio scistematico (co-a collabora\u00e7ion do P.-S. de Laplace) do f\u0153ugo, ch'o l'aprod\u00f2 a-o concetto de \"fluido igneo\" \u00f2 \"calorico\". Pe-o Lavoisier tutti i fenommeni termichi ean dovui a 'na sostan\u00e7a ignea, sott\u00ee, imponderabile ch'a l'ea bo\u00f1a a existe segge libera inte l'atmosfea segge combin\u00e2 inti corpi. I cangiamenti de st\u00e6to di corpi ean dovui a 'na maggi\u00f4 \u00f2 min\u00f4 quantit\u00e6 de fluido igneo combinao. A conce\u00e7ion lavoisieria\u00f1a do calorico a l'aveiva una forma quantitativa (o Lavoisier e o Laplace apronton un calorimetro a gia\u00e7\u00e7a pe mezu\u00e2 i calo\u00ee specifichi) e a l'ea caratterizz\u00e2, a livello epistemologico, da 'n forte strumentalismo. I loei do Lavoisier e do Laplace in sce-o cal\u00f4 costituin per\u00e7\u00f2 a d\u00e6ta de nascita da termochimica. \nA-o prin\u00e7ippio di anni ottantao Lavoisier, co-a conlaboa\u00e7ion primma do Laplace e da p\u0153u do J.-B. Meusnier de la Place, o comen\u00e7\u00f2 a comp\u00ee di esperimenti d'anallixi e scintexi de l'\u00e6goa e o dimostr\u00f2 che l'\u00e6goa a l'ea 'na sostan\u00e7a composta. A-o contraio do H. Cavendish, ch'o l'aveiva effettoao di esperimenti scimili, o chimico fran\u00e7eize o l'aferm\u00f2 con ci\u00e6\u00e7a che l'\u00e6goa a l'ea o risurtao da combina\u00e7ion, in propor\u00e7ioin definie, d'idrogeno e d'oscigeno. Forte de questa urteri\u00f4 scoverta ch'a s'inseiva perfettamente into n\u0153uvo quaddro interpretativo di fenommeni chimichi, o lesse into 1785 a l' \"Acad\u00e9mie\" e \"R\u00e9flexions sur le phlogistique\", veo sparti\u00e6goe inta stoia da chimica, inte qu\u00e6 o l'ataccava front\u00e2m\u00e8nte e dotri\u00f1e bas\u00e6 in sce-o flogisto. Co-a conlabora\u00e7ion di chimichi L.-B. Guyton de Morveau, C.-L. Berthollet e A.-F. Fourcroy - che s'ean convertii a-a \"chimie nouvelle\" - o Lavoisier o pubbric\u00f2 into 1787 a \"M\u00e9thode de nommenclature chimique\", ch'a conten una radic\u00e2 e scistematica riforma do lenguaggio chimico. A \"M\u00e9thode\" a l'introdusse a primma nomenclatua chimica scistematica e a segn\u00f2 a scomparsa di vegi e fantaxioxi nommi: di termi comme oscigeno, azoto, carbonio, idrogeno, ecc., i suffisci \"-oso\" e \"-ico\" pe-i acidi, \"-ito\" e \"-ato\" pe-e s\u00e6 tr\u0153uvan ch\u00ec a so primma formula\u00e7ion. Into 1789 o pubbric\u00f2 o \"Trait\u00e9 \u00e9l\u00e9mentaire de chimie\", un di gren scriti da scien\u00e7a ocident\u00e2. \nIn quest'\u0153uvia o Lavoisier o l'espose a so n\u0153uva teoria antiflogistega, o d\u0153uvi\u00f2 o n\u0153uvo lenguaggio chimico e o l'inlustr\u00f2 e so conce\u00e7ioin in sce-a scien\u00e7a e in sce-o lenguaggio, bas\u00e6 in sce-a filosofia do E.-B. Condillac. Into trattao se ritr\u0153uva a formula\u00e7ion espli\u00e7ita da lezze da conserva\u00e7ion da mateia e una n\u0153uva conce\u00e7ion di elementi chimichi. E novit\u00e6 inta conce\u00e7ion do Lavoisier son da ri\u00e7erc\u00e2 no tanto inta defini\u00e7ion de elemento quanto into ref\u00fao de determin\u00e2 a prio\u00ee i elementi chimichi di c\u00f2rpi: solo i esperien\u00e7e concrete, sost\u00e8gne o Lavoisier, p\u0153uan indic\u00e2 con precixon e sostan\u00e7e element\u00e6 o numero de qu\u00e6 pertanto o p\u0153u vari\u00e2 co-o progresso di metodi de indagine. Inoltre o stabil\u00ec che i elementi constituiscian l'invariante de transforma\u00e7ioin chimiche durante e qu\u00e6, de f\u00e6to, a qualit\u00e6 e a quantit\u00e6 di elementi a se conserva. O Lavoisier o delini\u00f2 into gio de pochi anni una n\u0153uva inmaggine da scien\u00e7a chimica, inteisa comme constru\u00e7ion teorica rigooza, verific\u00e2 da de morteprixe esperien\u00e7e e caratterizz\u00e2 da 'n lenguaggio specifico. L'\u0153uvia do Lavoisier a port\u00f2 a l'avento de 'na vea e proppia \"rivolu\u00e7ion chimica\" e o so \"Trait\u00e9 \u00e9l\u00e9mentaire\" o l'ebbe un'influen\u00e7a enorme in sce-a chimica, paragonabile a quella eser\u00e7it\u00e2 in sce-a fixica da-i \"Principia mathematica\" de l'Isaac Newton. \nO Lavoisier o l'aveiva una strazordenaia capa\u00e7it\u00e6 de lav\u00f4. O s'ocup\u00f2, otra che de fixica, de chimica e de scien\u00e7a in gennere (o fu, tra l'atro, o fondat\u00f4 di \"Annales de chimie\" e o riformat\u00f4, into 1785, de l'\"Acad\u00e9mie\"), d'economia politica (o l'apartegniva a-a corente fixiocrattega), d'agronomia (da-o 1778 o l'install\u00f2 una fattoia speriment\u00e2 vexin a Blois), de politica fisc\u00e2 e finan\u00e7iaia, de tecnologia, de instru\u00e7ion pubbrica e de riforme into campo sanitaio, uspi\u00e6o e de l'ascisten\u00e7a a-i povei. A-o prin\u00e7ippio do 1788 o comen\u00e7\u00f2 a ocup\u00e2se de chimica fixiologica co-o A. Seguin, ma o scci\u0153uppo da rivolu\u00e7ion e e vexende politiche ghe consentin de complet\u00e2 solo che doe memoie dedic\u00e6 rispettivamente a-a transpia\u00e7ion e a-a respia\u00e7ion anim\u00e2, di contributi importanti a-a nascente chimica fixiologica. P\u00f9 essendo un faot\u00f4 de l'introdu\u00e7ion de riforme into scistema politico fran\u00e7eize, o Lavoisier o div\u00e8gne sempre ciu ogetto d'atacchi da parte do J.-P. Marat e di giacobin in quanto accademico e fon\u00e7ionaio de primmo cian de l'\"ancien r\u00e9gime\". \nO so prestiggio scientiffico o no gh'evit\u00f2 a ghiggiotti\u00f1a into 1794.\nConligam\u00e9nti esterni.\n\u200e"}
{"id": "10591", "revid": "12052", "url": "https://lij.wikipedia.org/wiki?curid=10591", "title": "Emma Goldman", "text": "Emma Goldman (Kovno, Lituania, 1869 - Toronto 1940) a l'\u00e9 st\u00e6ta un'anarchega e femminista ruscia. \nBi\u01ebgraf\u00eea.\nA se transfei inti Stati Unii ancon adolescente (1885), arestando corpia da-i moti de Chicago e da-a condanna a morte di 5 anarcheghi arrest\u00e6 (i \u00abmartiri de Chicago\u00bb, 1887). Intr\u00e2 in contatto con l'ambiente anarchego, a se lig\u00f2 a Alexander Berkman, ch'o fu so compagno de vitta e de lotta. Con l\u00ea a l'organizz\u00f2 l'attentao a-o padron de 'na fabbrica responsabile di a\u00e7ioin squadriste e da morte de quarche operai durante un scioppero (1892). Berkman o fu arrestao e poco doppo, a pr\u0153uvo a l'intensa attivit\u00e6 de agita\u00e7ion tra i laoei, a fu arrestaa a l'Emma Goldman asc\u00ec e condann\u00e2 (1894) pe in\u00e7itamento a-a soverscion. \nUna votta liberi Emma Goldman e o Berkman refuon l'uso politico da violen\u00e7a e dettan vitta a-o giorn\u00e2 \"Mother Earth\". Into 1917 a Goldman a fu torna arrest\u00e2 a caosa de so poxi\u00e7ioin antimilitariste. Espulsa da-i USA co-o so compagno, a se transfer\u00ec inta Ruscia sovietica (1919), ma doppo a rivolta de Kronstadt (1921) tutti doi lascion o paize. Doppo avei visci\u00fao inte varie \u00e7itt\u00e6 e\u00fcropee (Stoccolma, Monego, Londra ecc.), arest\u00e2 sola doppo o suicidio do Berkman, a-o scci\u0153uppo da gu\u00e6ra civ\u00ee spagnolla a Goldman a se rec\u00f2 a Bar\u00e7ellonn-a (1936), conlaoando attivamente co-o governo repubrican. Doppo a sconfita di antifascisti, a se trasfer\u00ec into Canad\u00e0."}
{"id": "10592", "revid": "7530", "url": "https://lij.wikipedia.org/wiki?curid=10592", "title": "Am\u00f4", "text": "Am\u00f4, o l'\u00e8 in sentimento de viva affe\u00e7ion verso una perso\u00f1a, ch'o se manifesta comme dexid\u00eaio de procur\u00e2 o so ben e de ri\u00e7erc\u00e2ne a compagn\u00eea. \nDescri\u00e7ion e st\u00f3ia.\nInta tradi\u00e7ion filosofica ocident\u00e2, o concetto d'am\u00f4 o fa a so primma apai\u00e7ion co l'Empedocle, ch'o-o contrapon, comme prin\u00e7ipio cosmico, a l\u2019antitetico prin\u00e7ipio cosmico de l\u2019odio. Inta conce\u00e7ion platonica de l'eros, l'am\u00f4 o l'\u00e8 concepio comme aspia\u00e7ion de l'imperfetto verso o perfetto. Eros o l'\u00e8 un \u03b4\u03b1\u03af\u03bc\u03c9\u03bd, mezo d\u00ea e mezo ommo, figgio da Povert\u00e6 e de l'Axo: a so aspia\u00e7ion supremma a l'\u00e8 verso a bele\u00e7\u00e7a, ch'a p\u0153u manifest\u00e2se tanto inta forma fixica quanto in quella spiito\u00e2 (am\u00f4 platonico). A m\u00e6xima idea de l'am\u00f4 a l'\u00e8 a-a base da conce\u00e7ion teologica e cosmologica de l'Aristotele: D\u00ea, comme ente perfetto, o no l'amma o mondo, ma o l'\u00e8 amao, e o-o m\u0153uve aponto comme l\u2019ogetto de l\u2019am\u00f4 che, atraendo, o m\u0153uve sen\u00e7a mesci\u00e2se: de ch\u00ec o concetto de D\u00ea comme mot\u00f4 inmobile. \nUn radic\u00e2 imb\u00f3samento o s'ha inta conce\u00e7ion crestia\u00f1a de l'am\u00f4 comme atributo fondament\u00e2 da divinit\u00e6, ch'a l'amma i ommi, a se fa ommo e a s\u00f3fre e a m\u0153u pe l\u00f4. L\u2019am\u00f4 comme \"caritas\" (\u1f00\u03b3\u03ac\u03c0\u03b7) o l'acatta con \u00e7o importan\u00e7a grandiscima inte l\u2019etica crestia\u00f1a: San Paolo o-o cellebra comme supremma fra e tr\u00e6 virt\u00f9, f\u00e9, spian\u00e7a e cait\u00e6, inte un passo famoso da primma a-i Corin\u00e7i (XIII). O sviluppo da teologia mediev\u00e2 o l'\u00e8 sempre ciu caratterizzao da-o contrasto fra questo sostan\u00e7i\u00e2 motivo crestian da divinit\u00e6 amante e agente e l\u2019oposto motivo grego da divinit\u00e6 am\u00e2 e inerte inta so aotoconscien\u00e7a, riportao inte l\u2019ambito do crestianeximo da-a progresciva ado\u00e7ion de conce\u00e7ioin aristoteliche. \nO concetto ciu propiamente grego e platonico de l'eros o sciorte torna f\u0153ua into pensceo do Renascimento (Marsiggio Fi\u00e7in, Lion Ebreo, Giordan Brun); mentre un n\u0153uvo grande tentativo de concili\u00e2 a teologia crestia\u00f1a de l\u2019am\u00f4 co-a teologia grega da perfe\u00e7ion contemplante o l'\u00e8 inta conce\u00e7ion spinozia\u00f1a de l\u2019\"amor dei intellectualis\". Into pensceo posteri\u00f4, l\u2019analixi do concetto de l\u2019am\u00f4 a se transfeisce sempre ciu in sce-o cian da dotri\u00f1a de pascioin e de l\u2019etica, abandonando quello da teologia e da metafixica. \nInta teologia o nomme d'am\u00f4 o vegne riservao a l'am\u00f4 de voent\u00e6, ch'o proven da questa, inlumin\u00e2 da l\u2019intelligen\u00e7a, e o l'\u00e8 pertanto capaxe de prefer\u00ee un ben a 'n atro (dile\u00e7ion). In l\u00ea va distinto l'am\u00f4 ch'o dexiddia un ben pe-a m\u00e6xima perso\u00f1a am\u00e2 (am\u00f4 de bramox\u00eda \u00f2 de concupiscen\u00e7a), o qu\u00e6 o fa donque do so ogetto un mezo, e l\u2019am\u00f4 de benvoen\u00e7a, ch'o v\u0153u o ben da perso\u00f1a am\u00e2, consciderao comme 'n fin e saiv'a d\u00ee comme un segondo \"\u00ea\". \nQuest'urtimo tipo d'am\u00f4, quand'o l'\u00e8 re\u00e7iproco, o vegne dito am\u00f4 de amixi\u00e7ia. Ma o primmo, sciben ch'o posse revozise asc\u00ec a di ben infeio\u00ee e prefei quelli senscibili a-i spiito\u00e6, o no l'\u00e8 necessaiamente dezordenao: inte l'am\u00f4 sovianatur\u00e2 asc\u00ec se d\u00e0 un am\u00f4 de concupiscen\u00e7a de D\u00ea Po\u00e6, pe-o qu\u00e6 se dexiddia de poss\u00e9dilo eternamente, comme caosa da feli\u00e7it\u00e6 proppia; l'\u00e8 questa a speran\u00e7a crestia\u00f1a, ch'a no l'\u00e8 \u00e7erto disordin\u00e2, bench\u00e8 inferi\u00f4 a l\u2019amixi\u00e7ia sorvenatur\u00e2 con D\u00ea, ch'a l'\u00e8 a cait\u00e6."}
{"id": "10593", "revid": "126273", "url": "https://lij.wikipedia.org/wiki?curid=10593", "title": "P.-S. de Laplace", "text": ""}
{"id": "10594", "revid": "12052", "url": "https://lij.wikipedia.org/wiki?curid=10594", "title": "Ricardo III d'Inghilt\u00e6ra", "text": "Ricardo III re d'Inghilt\u00e6ra. \nVitta.\nUnzeximo figgio de Riccardo ducca de York, o nascette o 2 ottobre 1452 a Fotheringay e into zugno 1461 o div\u00e8gne ducca de Gloucester. Insemme co-o fr\u00e6 Edoardo IV o fuzz\u00ec into settembre 1470 in Olanda e con l\u00ea o ne torn\u00f2 into mar\u00e7o 1471, guidando l'avanguardia de Edoardo a Burnet e a Tewkesbury, e probabilmente assascinando Enrico VI e so figgio Edoardo. O fu generosamente compensao da Edoardo IV, ma o v\u00e8gne a disciddio co-o proprio fr\u00e6 Zorzo ducca de Clarence. Questi, avendo sposao Zabella, figgia maggi\u00f4 de Riccardo Neville, conte de Warwick, o pretendeiva de intr\u00e2 in possesso de l'intrega eredit\u00e6 Neville sciben Ricardo o l'avesse sposao Anna, figgia min\u00f4 do m\u00e6ximo Neville. Ricardo o l'arest\u00f2 fedele a Edoardo durante l'urtima conzua do fr\u00e6 Clarence (1478) e probabilmente o dette o proprio concorso quande o Clarence o fu giusti\u00e7iao. Into 1482 Ricardo o comand\u00f2 una spedi\u00e7ion in Sco\u00e7\u00e7ia, o s'impadron\u00ec de Berwick e o mena\u00e7\u00e7\u00f2 Edimburgo. O l'ea montao in voxe pe a so lealt\u00e6 verso Edoardo, pe a religioxit\u00e6, l'abilit\u00e6 de statista e de gener\u00e2, sciben ch'o foise asc\u00ec notto comme violento e spietao. \nMoindo (9 arv\u00ee 1483), Edoardo o lasci\u00f2 Ricardo custode di so zoeni figgi, Edoardo V e Riccardo ducca de York. Ricardo, agiuttao da lord William Hastings, o l'arrest\u00f2 immediatamente Richard Woodville conte de Rivers e o so fr\u00e6 uterin Riccardo Grey, parenti materni do re, rendendose in t\u00e2 moddo unico tut\u00f4 de Edoardo V. E tenta\u00e7ioin a-e qu\u00e6 a-o l'esponeiva una poxi\u00e7ion scimile ean troppo grende pe Ricardo ch'o decise de divent\u00e2 re. A regi\u00f1a mo\u00e6, savendo de \u00ease, co-i proppri conzonti, invisa a-i grandi nobili, a no l'oppose nisciu\u00f1a rescisten\u00e7a e a se reti\u00f2 in convento a Westminster insemme co-o figgio min\u00f4. O conseggio, no sospettando i riposti fin de Ricardo, o l'approv\u00f2 l'arresto di Woodville e o deciar\u00f2 Ricardo protett\u00f4. Questi immediatamente o segreg\u00f2 Edoardo V inta Tore de Londra, o licen\u00e7i\u00f2 i fon\u00e7ionai de Edoardo IV, o l'arecugette un forte esercito e o l'intrig\u00f2 segrettamente con di grandi lord, con Henry Stafford ducca de Buckingham e William de la Pole ducca de Suffolk, con Henry Percy conte de Northumberland e William Fitzalan conte de Arundel, con lord John Howard, lord Francis Lovel e con di \u00e2tri. Hastings e di \u00e2tri membri do conseggio, sospettando de queste man\u0153uvre, tenton de sarv\u00e2 Edoardo V, ma Ricardo o i fe\u00e7\u00e7e arrest\u00e2 (13 zugno), o fe\u00e7\u00e7e giustizi\u00e2 Hastings immediatamente e sen\u00e7a processo, e 12 giorni doppo o fe\u00e7\u00e7e giustizi\u00e2 asc\u00ec o Rivers e o Grey. Servindose aoa de mena\u00e7\u00e7e e aoa de promisse, e co l'assegua\u00e7ion, d\u00e6ta da Thomas Bourchier ar\u00e7ivescovo de Canterbury, che o figgi\u0153u o no l'avi\u00e6 corso nisciun peigo, Ricardo o terrorizz\u00f2 a regi\u00f1a mo\u00e6 scin a induila a consegn\u00e2 l'\u00e2tro figgio, o picceno Riccardo, ch'o fu subbito rinserao in Tore. \nO 26 zugno 1483, doppo avei deciarao illegittimi Edoardo IV e i so figgi e doppo avei f\u00e6to escludde da-a descenden\u00e7a i figgi do Clarence a caosa do tradimento de so po\u00e6, Ricardo o costrinse un parlamento incompleto e convocao irregolarmente a proclamalo re co-o nomme de Riccardo III. O fe\u00e7\u00e7e alloa ama\u00e7\u00e7\u00e2 i so doi nevi in Tore. A so usurpa\u00e7ion e e primme esecu\u00e7ioin capit\u00e6 aveivan suscitao ciutosto allarme che oppoxi\u00e7ion; ma l'\u00f3cixon di doi prin\u00e7ipi a provoc\u00f2 contra Riccardo un oddio univers\u00e2. O Buckingham o se rebell\u00f2 in fav\u00f4 de Enrico Tudor conte de Richmond, pretendente do partio de Lancaster; ma a so rebellion a fall\u00ec, o fu aciapao e giusti\u00e7iao. Ricardo, sentindo a precariet\u00e6 da so poxi\u00e7ion, o \u00e7erc\u00f2 de conciliase o so primmo parlamento (frev\u00e2 1484) con di provvedimenti economichi e finan\u00e7iai, con de lezze contra i doin for\u00e7\u00e6 a-a coro\u00f1a (\"benevolences\") e contra a coru\u00e7ion e l'intimida\u00e7ion inta giusti\u00e7\u00e7ia loc\u00e2. O concluse a paxe co-a Sco\u00e7\u00e7ia, o l'\u00f3tegne o riconoscimento do pappa, de l'ar\u00e7iducca Mascimilian e de Ferdinando e Isabella de Spagna, sciben ghe rimanesse ost\u00ee a Fran\u00e7a ch'a l'aveiva d\u00e6to ricetto a-o Richmond e a di \u00e2tri exuli. L'unico figgio de Ricardo, Edoardo, o mo\u00ec o 9 arv\u00ee e Ricardo o proclam\u00f2 proprio erede John de la Pole, figgio da so s\u0153u maggi\u00f4 Elisabetta. E speize pe mantegn\u00ee flotte e exerciti comme difeisa contra una poscibile invaxon do partio de Lancaster da-a Fran\u00e7a costrinsan Ricardo, ch'o no s'incallava a convoc\u00e2 torna o parlamento, a attiase di n\u0153uvi oddi imponendo di imprestiti for\u00e7oxi. \nO 16 mar\u00e7o 1485 ghe mo\u00ec a mogg\u00ea e o propoxito de Ricardo de spos\u00e2 a ne\u00e7\u00e7a Elisabetta, s\u0153u di doi prin\u00e7ipi da l\u00ea ama\u00e7\u00e7\u00e6, o provoc\u00f2 una n\u0153uva ond\u00e2 d'indigna\u00e7ion. O Richmond, avendo lentamente ordio una conspia\u00e7ion con tutti i nobbili macontenti, tanto do partio de Lancaster quanto de quello de York, e agiuttao da-i din\u00e6 fran\u00e7eixi, o sbarc\u00f2 o 7 agosto 1485 a Milford Haven con circa 2000 ommi. I Galleixi gh'ofrin caloroso appoggio e sciben pochi nobili ingreixi s'unissan a l\u00ea avertamente, perch\u00e9 Ricardo o l'aveiva piggiao di ostaggi inte rispettive famigge, a ciu gran parte a promisse d'agiutt\u00e2 Enrico e solo pochiscimi se deciaron in fav\u00f4 de Ricardo. Questi s'avan\u00e7\u00f2 contra o Richmond, ma inta battaggia ch'a l'av\u00e8gne a Bosworth o 22 agosto 1485, sciben ch'o re o l'avesse a megio poxi\u00e7ion e un esercito ben ciu nomioso, e so truppe scombatt\u00e8n sen\u00e7a entuxiasmo e i Stanley passon improvvisamente a-o nemigo. Ricardo o fu sconfito e o mo\u00ec combattendo insemme co-i pochi amixi che gh'areston fedeli."}
{"id": "10595", "revid": "3941", "url": "https://lij.wikipedia.org/wiki?curid=10595", "title": "Parigi", "text": ""}
{"id": "10601", "revid": "10132", "url": "https://lij.wikipedia.org/wiki?curid=10601", "title": "Marilyn Monroe", "text": "Marilyn Monroe, nomme d'arte da Norma Jean (Jeane) Baker \u00f2 Mortenson (Los Angeles 1\u00b0 zugno 1926, Santa Monica (Los Angeles) 5 agosto 1962). \nPe molti versci a figua inta qu\u00e6 s'\u00e8 concentrao tutte e contradi\u00e7ioin, e fantaxie, l'originalit\u00e6, l'atra\u00e7ion profonda, l'assolua fascina\u00e7ion che dan origine a-o mito cinematografego, quello punto de misteioso contatto into qu\u00e6 a fin\u00e7ion, oss\u00e6 o personaggio costruio, o se fonde co-a realt\u00e6 ascosa, ben de spesso dolorosa, de 'n'individualit\u00e6 scingola, lasciando emerze di squar\u00e7i de sconcertante aotenti\u00e7it\u00e6. Co-o so fascino estremmo e a-o contempo infant\u00ee, zugao in sce-o gusto de piaxei, constantemente exibio con conturbante sensoalit\u00e6, privo d'ogni mena\u00e7\u00e7a agresciva e pervaso de fragilit\u00e6 e de insegue\u00e7e, a Marilyn a domin\u00f2 incontrast\u00e2 i s\u0153unni e i dexidei sesso\u00e6 do pubbrico di anni \u00e7inquanta e di primmi anni sciuscianta, rapresentando l'inmaginaio erotico inte l'intrega gamma de neg\u00e6 e prepotente pulscioin. Ma a so inmaggine, fiss\u00e2 e riproposta inte de inallumieive foto de coerti\u00f1a e inte di rafin\u00e6 servi\u00e7\u00e7i fotograffeghi, da p\u0153u consacr\u00e2 e serializz\u00e2 da l'Andy Warhol, complixi una vitta present\u00e2 comme un \"feuilleton\" e tragicamente interrotta da 'na morte ingugeita into misteio, a l'ha aquixio un'immortalit\u00e6 mediatega ch'a prescinde da-i rolli e da-i film interpret\u00e6, da-i registi che-a diressan e da-i m\u00e6ximi eventi che-a segnon e a travozettan, e se basa in sce-a belle\u00e7\u00e7a assolua da bionda diva da-o sgoardo morbidamente languido e da-a complessa personalit\u00e6 ch'a l'apartegne ormai a ogni tempo.\nV\u00ectta.\nFiggia da Gladys Monroe e de po\u00e6 ignoto (probabilmente un Stanley Gifford, impiegao a-a \"Consolidated Film Industries\" comme-a Gladys, mentre Baker e Mortenson ean i cognommi rispettivamente do primmo e do segondo maio da donna), a l'arest\u00f2 ben fito priva de cue da mo\u00e6 (ch'a fu intern\u00e2 inte 'na clinica pe maotie ment\u00e6) e a trascorse l'infan\u00e7ia e l'adolescen\u00e7a afid\u00e2 a de famigge adotive e, pe 'n periodo, a un orfanotrofio dove a se sent\u00ec poco am\u00e2 e infeli\u00e7e. Una votta vegnua famosa a sai\u00e6 torn\u00e2 soventi, inte interviste rilasci\u00e6, in sce questi eventi pe-o ciu traomateghi (tra-i qu\u00e6 una violen\u00e7a subia da figgi\u0153ua) che, a-o de l\u00e0 de l'atendibilit\u00e6 do ricordo, rivellan solitudine e sperdimento. A-a ri\u00e7erca de 'na stabilit\u00e6 affettiva a l'a\u00e7ett\u00f2 de spos\u00e2 into 1942 o zoeno meccanico Jim Dougherty e into 1944, mentre o maio o l'ea main\u00e2 in go\u00e6ra, a commen\u00e7\u00f2 a lao\u00e2 inte 'n stabilimento milit\u00e2 dove se fabbricava di paracheite. E foto che ghe fun scatt\u00e6 da-o D. Conover, inviao pe realizz\u00e2 un servi\u00e7io in sce-e operaie, ation inmediatamente l'aten\u00e7ion e a zoena a fu reclut\u00e2 da-a prestigiosa \"Blue Book Model Agency\". Disciprin\u00e2 e decisa a assegond\u00e2 i sugeimenti de chi intendeiva valorizz\u00e2la atraverso l'obiettivo (comme-o fotografo A. de Dienes), in breve a se propose co-a mai\u00e7iosa segue\u00e7a da \"pin-up\" in grao de ezart\u00e2 e a-o tempo m\u00e6ximo super\u00e2 i limiti de l'inmaggine fissa provocando un clamoroso impatto in sce-o pubbrico. L'ea comen\u00e7ao un periodo es\u00e2tante e difi\u00e7ile: into 1946 de f\u00e6to a Norma Jean a l'\u00f3t\u00e8gne o divor\u00e7io, un contratto co-a \"20th Century Fox\", un n\u0153uvo nomme (Marilyn Monroe) e, pe molti versci, una n\u0153uva identit\u00e6. \nQuella da bionda \"starlette\" da-a cammin\u00e2 anchezante e flessoosa, da-o ton de voxe sussurao e \"sexy\". Mentre a l'afrontava i so primmi impegni cinematograffeghi (a commedia \"Scudda-hoo! Scudda-hay!\", sciortia solo into 1948, do F. Hugh Herbert, inta qu\u00e6 a l'ap\u00e2 de sfuzzia inte 'n'inquadratua; una piccena parte in \"Dangerous years\", 1947, de Arthur Pierson), contemporaniamente a seguiva i corsci de tiatro presso l\u02bc\"Actors Lab\" de Los Angeles. Licen\u00e7i\u00e2 da-a casa de produ\u00e7ion, gra\u00e7ie a l'interessamento do potente Joseph Schenk, cofondat\u00f4 da Fox, a l'\u00f3tegne presso a Columbia Pictures una parte de rilevo into \"musical\" a basso costo \"Ladies of the chorus\" (1948; \"Orchidea bionda\") de Phil Karlson. Fu quindi l'agente cinematografego Johnny Hyde a faghe \u00f3tegn\u00ee di rolli ben ciu scignificativi doppo aveila not\u00e2 inte 'na breve ma sforgoante apai\u00e7ion a-o scianco do Groucho Marx in \"Love happy\" (1949; \"Una n\u0153utte in sce-i teiti\") do David Miller: daprimma in \"The asphalt jungle\" (1950; \"Giungla d'asf\u00e2to\") do John Huston, quello de l'Angela, l'amante a 'n tempo provocante e infant\u00ee de 'n mat\u00fao avoc\u00e1to scannapap\u00ea (Louis Calhern), e quindi quello inconsapeivemente aotoironnego de 'n'ambi\u00e7iosa attrixetta in \"All about Eve\" (1950; \"Eva contra Eva\") do Joseph L. Mankiewicz. \nI atre peliccole do periodo pan invece imprexon\u00e2la into \"clich\u00e9\" da bionda vistosa e svampia, destin\u00e2 a sciuscit\u00e2 l'interesse di ommi ma asc\u00ec una ve\u00f1a de crudele sarcasmo, da-o qu\u00e6 a parse liberase co-o bello personaggio de 'na zoena donna senscibile interpretao into 1952 pe-a RKO into melodramma \"Clash by night\" (\"A confescion da sci\u00e2 Doyle\") do Fritz Lang. Quello m\u00e6ximo anno se mortipric\u00f2 i \u00f3caxoin pe consolid\u00e2 o sempre ciu conscistente fav\u00f4 do pubbrico ormai infatoao da zoena promissa. Da 'n lao l'attrixe a s'impegn\u00f2 a calibr\u00e2 e so d\u0153utte dramattiche into confuso \"m\u00e9lo\" da-i resvotti psicoanalitteghi \"Don't bother to knock\" (\"A to bocca a bruxa\") do Roy Ward Bake, e in \"The cop and the anthem\" do Henry Koster, episodio do collettivo \"O. Henry's full house\" (\"A giostra uma\u00f1a\"), into qu\u00e6 a disegna una sfront\u00e2 prostituta. Da l'atro a poette perfe\u00e7ion\u00e2 o so innao talento commico in \"We're not married\" (\"Maiezzi a sorpreiza\") do Edmund Goulding, ma sorvetutto in \"Monkey business\" (\"O magniffico scher\u00e7o\") do Howard Hawks, inrescistibile apoteoxi do so rollo de segretaia sexy. Into fratempo a moltiplicava i so sfor\u00e7i pe perfe\u00e7ion\u00e2se (a l'aveiva da-a rente, da-i tempi de \"Ladies of the chorus\", una meistra de re\u00e7ita\u00e7ion, Natasha Lytess), divor\u00e2 da l'anscia de corm\u00e2 i propri limiti cortur\u00e6.\nTransformao in pubbri\u00e7it\u00e6 l'improviso scandalo caosao da-a diffuxon de foto de nuo che o T. Kelley o gh'aiva scattao into 1949 e ch'ean st\u00e6te d\u0153uvi\u00e6 pe-o calendaio \"Golden dreams\" do 1950, a Marilyn a s'aferm\u00f2 definitivamente co-o personaggio pe l\u00ea anommalo de 'na \"dark lady\" in \"Niagara\" (1953) do Henry Hathaway: fasci\u00e2 inte 'n vest\u00ee rosso sciamma, sfacciadda e eccesciva mentre a s'abando\u00f1a a-e notte da can\u00e7on \"Kiss\" \u00f2 quande a s'alonta\u00f1a longo a stradda indulgendo inta so tipica andatua, inseguia da-a macchina da preisa inte 'na longa carell\u00e2. O sucesso o fu enorme ma a consacra\u00e7ion assolua a doveiva ariv\u00e2 gra\u00e7ie a atri doi film interpret\u00e6 into 1953 e inti qu\u00e6 risurtan calibr\u00e6 inte un'estremma scintexi tutti i elementi che ciu \u00f2 meno confusamente aveivan caratterizzao i so precedenti personaggi: o brioso cinismo, a superfi\u00e7ialit\u00e6 assolua, a calcol\u00e2 capitalizza\u00e7ion da proppia bellezza inte 'na vosciua esaspia\u00e7ion comica destin\u00e2 a sciuscit\u00e2 into pubbrico un'indulgente sensa\u00e7ion de superioit\u00e6. \nInta scintillante commedia da-i umo\u00ee taggenti \"Gentlemen prefer blondes\" (\"I ommi preferiscian e bionde\") do Hawks, viva\u00e7iz\u00e2 da di brillanti numeri muxic\u00e6 (in sce tutti \"Diamonds are a girl's best friend\" e \"Bye bye baby\" cant\u00e6 da-a Marilyn), in sce de t\u00e6 caratteristeghe l'\u00e8 costruio a biondiscima e rapaxe Lorelei, perfetta meit\u00e6 complement\u00e2 da giunonica, protettiva e bru\u00f1a Dorothy (Jane Russell). O schema do film o se ripete asc\u00ec into ciu conven\u00e7ion\u00e2 \"How to marry a millionaire\" (\"Comme mai\u00e2 un milionaio\") diretto da-o Jean Negulesco, ch'o l'intre\u00e7\u00e7a a stoia de tr\u00e6 amighe impegn\u00e6 inta ri\u00e7erca do matrimonio economicamente risolutivo. Inte questo z\u0153ugo de stereotipi l'exile figua de \"gold digger\" da Marilyn (a bellezza abarlugante da qu\u00e6 a vegne celebr\u00e2 da-a \u00e7ernia inuso\u00e2 pe 'na commedia de 'n formato comme o Cinemascope) a l'\u00e8 construia in sce-a blanda \"gag\" da miopia e do ref\u00fao di spegetti. \nMalgrao o rinovao sucesso, o bez\u0153ugno da diva de confront\u00e2se con di rolli ciu stimolanti o se scontr\u00f2 co-a reddenixe do Darryl F. Zanuck ch'o gh'impose de interpret\u00e2 l'anomalo western, da-i risvotti intimisti, \"River of no return\" (1954; \"A magniffica preisa\") de l'Otto Preminger into qu\u00e6 o ghe fe\u00e7\u00e7e ripropo\u00f1e, inte un'infinia, calcol\u00e2 ripeti\u00e7ion, a figua da ball\u00e6\u00f1a, in questo caxo domin\u00e2 da di dexidei de rescatto e de maternit\u00e6. A Marilyn a no l'am\u00f2 questo film e a refi\u00f2 de gi\u00e2 o sucescivo \"Pink tights\", mentre a l'a\u00e7ett\u00f2 de pigi\u00e2 parte a-o \"musical\" \"Three's no business like show business\" (1954; \"Matteie de l'anno\") do Walter Lang into qu\u00e6 a se propose inte 'n conturbante numero muxic\u00e2, sciuscitando un noteive clam\u00f4. Into fratempo l'ea scciuppao o grande am\u00f4 tra a \"star\" e l'introverso campion de \"baseball\" Joe DiMaggio. O maiezzo da cobbia, celebrao a-o prin\u00e7ippio do 1954, o fu inseio tra doi eventi de gran clam\u00f4 pubbrico: o vi\u00e6gio in Giappon durante a lu\u00f1a d'am\u00ea co l'invio rivotto a-a Marilyn a f\u00e2 una breve tappa in Corea pe intrategn\u00ee e truppe e a famosa scena da metropolita\u00f1a de \"The seven year itch\" (1955; \"Quande-a mogg\u00ea a l'\u00e8 in vacan\u00e7a\"), gi\u00e2 da-o Billy Wilde into settembre do 1954, con l'aia ch'a boffava da-a grixella che, into solev\u00e2ghe e f\u00e1d\u00e8tte, a provoc\u00f2 un delirio inta folla presente e l'umilia\u00e7ion do DiMaggio, acelerando de f\u00e6to a fin do so ligamme. O film o stigmatizza e debole\u00e7\u00e7e e i dexidei de l'american meddio, imprexonandolo tra de sugestioin metacinematografiche e o fascino da Marilyn, ciamm\u00e2 a imperson\u00e2 \"The girl\", a zoena sen\u00e7a nomme da-o forte e zugoso poei seduttivo, ma asc\u00ec a aludde espli\u00e7itamente a l\u00ea m\u00e6xima, in quanto avox\u00e2 star do cinema e gioiosa incarna\u00e7ion da sessoalit\u00e6.\nDecisa comonque a d\u00e2 un ciu profondo spess\u00f4 a-o so lao d'attrixe, a Marilyn a se rec\u00f2 into 1955 a New York pe segu\u00ee e le\u00e7ioin do Lee Strasberg a l' \"Actors Studio\". A vosse inoltre d\u00e2 vitta a 'na proppia casa de produ\u00e7ion co-o fotografo de modda M. Greene, interompindo o contr\u00e6to co-a \"20th Century-Fox\" ch'o gh'imponeiva de parte conscider\u00e6 reduttive e umiliante. A \"major\" a fu cosc\u00ec constreita a concedighe un n\u0153uvo contratto ch'o l'impegnava a gi\u00e2 quattro film in sett'anni consentindoghe d'aprov\u00e2 i copioin e de lao\u00e2 con di registi che incontressan o so fav\u00f4. O primmo exito de questo acordio o fu \"Bus stop\" (1956; \"Ferm\u00e2 de l'aotobus\") do Joshua Logan, o risurtao ciu person\u00e2 e san da carea de l'attrixe e a convin\u00e7ente dimostra\u00e7ion da so capa\u00e7it\u00e6 de sfum\u00e2 i tr\u00e6ti comichi inte 'na dointe umanit\u00e6 (\"quarcosa tra o Chaplin e o James Dean\", F. Truffaut, \"Les films de ma vie\", 1975; trad. it. 1978, p. 157). Tr\u00e6to da 'na \"pi\u00e8ce\" do W. Inge, ma modellao da-o sceneggiat\u00f4 George Axelrod in sce-a personalit\u00e6 da Marilyn, o film o risurta impre\u00e7ioxio da-a so tot\u00e2 inm\u00e6xima\u00e7ion inta do\u00e7e ball\u00e6\u00f1a Ch\u00e9rie, da-o patetico e scarso talento, proiett\u00e2 verso Hollywood da 'n s\u0153unno imposcibile, constreita a exibise inte di locali d'infimo ordine e segn\u00e2 pe-a stanche\u00e7\u00e7a da 'n innatur\u00e2 pall\u00f4. Fratanto o so n\u0153uvo ligamme co-o commediografo Arthur Miller o l'aveiva suscitao o morboso interesse da stampa pronta a ironizz\u00e2 in sce l'am\u00f4 tra o brillante intelletto\u00e2 e a diva, cosc\u00ec comme a l'inrieiva i tentativi de l'attrixe de \u00e7imentase inte de parte ciu impegnative. Perseguitao da-a Commiscion McCarthy e privao do passaporto, o Miller o poe' invece segu\u00ee a Marilyn in Inghilt\u00e6ra in sce-o \"set\" do so film \"The prince and the showgirl\" (1957; \"O prin\u00e7ipe e a ball\u00e6\u00f1a\") do Laurence Olivier, in quante l'eco do matrimonio fra i doi o fu t\u00e2 che i aotorit\u00e6 no oson dividde a famosa cobbia. I raporti no fa\u00e7ili con l'Olivier (ascidiao da-a presen\u00e7a da n\u0153uva meistra de re\u00e7ita\u00e7ion de l'attrixe, Paola Strasberg) e l'afior\u00e2 de primme incomprenscioin co-o Miller peson in sce-a Marilyn, che p\u00f9 a l'ap\u00e2 luminosa inte l'anim\u00e2 l'ennexima figua de ball\u00e6\u00f1a in grao de conquist\u00e2 co-o so vivaxe cand\u00f4 o freido rezente de Carpa\u00e7ia (interpretao da-o m\u00e6ximo Olivier).\nFu per\u00f2 solo doppo doi anni trascorsci tra de devastante crixi person\u00e6 ch'a poe' torn\u00e2 a re\u00e7it\u00e2 in sce-o grande schermo, diretta torna da-o Wilde. Se-o risurtao o fu o cao-lao da commedia \"Some like it hot\" (1959; \"A quarchedun o ghe piaxe cado\"), far\u00e7a vivaxe, inte 'n gianco e neigro ricco e pastoso, de l'America do proibi\u00e7ionismo e do cinema di \"gangster\", a laoa\u00e7ion a risurt\u00f2 drammatica pe-i cronichi ritardi de l'attrixe, e so poiie, e improvise amnexie. A-o m\u00e6ximo tempo mai a l'ea aparsa cosc\u00ec evidente a so estremma padronan\u00e7a di tempi commichi (ch'a ghe varse un \"Golden Globe\" e a ghe v\u00e8gne riconosciua da-o m\u00e6ximo Wilder) comme into d\u00e2 vitta a-a deli\u00e7iosa sunaixe de ukulele Sugar Kane, vittima prediletta de sasciofonisti sen\u00e7a scrupoli e de troppi alcolichi, ch'a canta con inrescistibile \"sex appeal\" \"I wanna be loved by you\" e co-a so sola presen\u00e7a a rende ancon ciu paradoss\u00e2 a scitoa\u00e7ion di doi jazzisti de quart'ordine (o Tony Curtis e o Jack Lemmon) constreiti a finzise donne pe sfuzz\u00ee a morte segua in quante testimonni invoentai a Chicago da famiger\u00e2 stragge de San Valentin. Into film sucescivo, \"Let's make love\" (1960; \"Femmo l'am\u00f4\"), una garb\u00e2 commedia muxic\u00e2 diretta da-o George Cukor, l'attrixe a fu ascianc\u00e2 da 'n afascinante Yves Montand co-o qu\u00e6 a l'ebbe un \"flirt\" ampiamente pubbri\u00e7izzao da-a \"major\". \nMa l'apontamento tanto ateiso, carego d'aspettative e in sce-o qu\u00e6 drammaticamente se riverber\u00f2 i tragichi eventi sucescivi, o fu quello con \"The misfits\" (1961; \"I spost\u00e6\") diretto da-o Huston sciu scenezzatua do Miller. In questo universo mascolin ciutosto conven\u00e7ion\u00e2, into qu\u00e6 di \"cowboys\" moderni son constreiti a cacci\u00e2 cavalli destin\u00e6 a divent\u00e2 \u00e7ibbo pe chen, o personaggio ciu re\u00e2 e intenso, perturbante co-a so emotivit\u00e6 esploxiva e vosciuamente construio pe mette a nuo a senscibilit\u00e6 de l'attrixe, o l'\u00e8 proppio quello da Roslyn, a-o qu\u00e6 a Marilyn a l'ader\u00ec sen\u00e7a difeise, portando a-e estremme conseguen\u00e7e o 'mettodo' strasberghian e rivelando una belle\u00e7\u00e7a improvisamente soferta, splendidamente cugeita da-o gianco e neigro do Russell Metty.\nA morte do Clark Gable (interprete do film e po\u00e6 inmaginaio de l'attrixe inti so s\u0153unni da figgi\u0153ua) poco doppo a fin de ripreize e o divor\u00e7io da-o Miller getton a Marilyn inte 'na spir\u00e2 de deprescion e i meixi sucescivi fun marc\u00e6 da 'n inarestabile m\u00e2 de vive fronte a-o susseguise di eventi. Tra questi, o ricovero avegn\u00fao a-o prin\u00e7ippio do 1961 a-o Payne-Whitney de New York, un uspi\u00e2 pe maotie ment\u00e6, subio comme 'na devastante prexonia e da-o qu\u00e6 a sai\u00e6 sciortia pe l'intervento do DiMaggio. O tentativo de repigi\u00e2 a re\u00e7it\u00e2 con \"Something's got to give\", pe-a regia de Cukor e da-a rente a l'amigo Dean Martin, co-e splendide foto de nuo scatt\u00e6 in sce-o set a-i bordi da pisci\u00f1a, inte qu\u00e6 l'attrixe a p\u00e2 ofr\u00eese inte un'urtima gioiosa reisa de l\u00ea a-o mondo intrego. L'abuso de farmachi, e continnoe assen\u00e7e durante a laoa\u00e7ion do film, compreisa quella famosa do 19 mazzo 1962 pe cant\u00e2 comme 'na popo\u00f1a v\u0153ua \"Happy birthday\" a-o Madison Square Garden in \u00f3caxon do compleanno do prescidente John F. Kennedy. I ciacciar\u00e6 raporti con quest'urtimo e quelli presunti co-o fr\u00e6 de l\u00ea, Robert. Infin o li\u00e7en\u00e7iamento da-o set da parte da Fox e, de fronte a l'opoxi\u00e7ion do Dean Martin, a decixon de riassumme l'attrixe.\nO clam\u00f4 sciuscitao da-o presunto suicidio o fu t\u00e2 che inmediatamente fun avan\u00e7\u00e6 e ipotexi ciu desp\u00e6ge, compreisa, ciu tardi, quella de l'omicidio, co-ina coixit\u00e6 e una psicoxi da isteria collettiva che provocon un destacco sempre ciu profondo da-a torment\u00e2 individoalit\u00e6 da donna, divegnua sugestiva vivagna de inspia\u00e7ion pe artisti oltre che inesaoribile 'caxo giornalistego'. Sciu de l\u00ea de f\u00e6to inti anni no s'\u00e8 mai cessao de scrive: da-o dramma do Miller \"After the fall\" (1964) a-o roman\u00e7o \"Blonde\" (2000) do J.C. Oates. Passando pe-i versci de l' \"Oraci\u00f3n por Marilyn Monroe\" (1965) scrita da-o poeta nicaraguense E. Cardenal e pe-e belle pagine dedic\u00e6ghe inte \"Muxic for chameleons\" (1975) da-o T. Capote che, into ricord\u00e2 un pomeriggio trascorso con l\u00ea into 1955, o-a descrive comme 'na \"belliscima figgi\u0153ua\" da-e mille insegue\u00e7e e da-o lenguaggio spesso sboccao, capaxe per\u00f2 de risponde con disarmante d\u00f4 a 'n passante ch'o ghe conseggiava de no tocc\u00e2 di chen sconosciui: \"I chen no m'adentan mai. Solo e perso\u00f1e\" (trad. it. 2000, p. 239)."}
{"id": "10602", "revid": "12052", "url": "https://lij.wikipedia.org/wiki?curid=10602", "title": "Forsa elettromotrice", "text": "A forsa elettromotrice, comm\u00fcnemente abbrevi\u00e4 in f.e.m., a l'\u00e8 a causa da differensa de potensiale fra dui punti de un circuito averto, o d\u00f4 flusso de corrente elettrica all'interno de un circuito elettrico.\nDescri\u00e7ion.\nA defini\u00e7ion a l'\u00e8 ciuttosto v\u00eagia, come se vedde da l'\u00fcso da parola \"forsa\" con significou differente da quello, generalmente accettou \u00e4 giorn\u00e4 de anc\u00f6, de forsa in senso meccanico; a tr\u00f6va ancun applicasion, pe esempio, per esprimme a mascima differensa de potensiale che un generat\u00f4 de tensci\u00f4n o produ\u00e7e fra i s\u00f6 poli, o a differensa de potensiale fra i elettrodi de unna cella elettrochimica. In particolare, in to caxo de unna cella galvanica, a forza elettromotrice a corrisponde \u00e4 differensa de potensiale che se instaura in corrispondensa di morscetti da cella a circuito averto (cio\u00e8 in assensa de circola\u00e7ion de corrente, all'equilibrio).\nStoia.\nIn to 1800, dopo un disaccordo profescionale in sce a risposta galvanica sostegn\u00fca da Luigi Galvani, Alessandro Volta o sviluppava a nota pilla voltaica, antenata da batteria, che a prod\u00fc\u00e7e una tenscion elettrica costante ai s\u00f6 poli. In te i s\u00f6 studi Volta insemme ai concetti de \"capa\u00e7it\u00e6\" e de \"quantit\u00e6\" o d\u00f6viava pe a primma votta o concetto de tenscion elettrica pe rende conto de propriet\u00e6 intensive dell'elettricit\u00e6. \nF.e.m. de un generat\u00f4.\nAll'interno de un generat\u00f4 elettrico se osserva mesci\u00e4 e c\u00e0reghe p\u00f4xitive verso o polo p\u00f4xitivo e e c\u00e0reghe negative verso quello negativo. Questi processi se opponen \u00e4 repulscion fra c\u00e0reghe elettriche do meximo segno.\nSon processi che p\u00f5en esse de nat\u00fcra elettrochimica, elettromagnetica, termoelettrica, fotoelettrica, piezoelettrica, ecc.\nO l\u00f2u \"L\" necessaio ao trasporto de c\u00e0reghe verso i rispettivi poli o l'\u00e8 direttamente proporsionale \u00e4 quantit\u00e6 de c\u00e0rega \"q\"; a forsa elettromotrice \"E\" a l'\u00e8 definia comme quantit\u00e6 de l\u00f2u compio pe unit\u00e6 de c\u00e0rega, segundo a formula:\nL'unit\u00e6 de mez\u00fca, in to scistema internasionale de unit\u00e6 de mez\u00fca, da forsa elettromotrice o l'\u00e8 o volt, a mexima che se d\u00f6via pe mez\u00fc\u00e4 o Potensiale elettrico e a Tenscion elettrica; l'unit\u00e6 de mez\u00fca in to Scistema CGS o l'\u00e8 o statvolt. In te formule, a forsa elettromotrice a votte a vegne indic\u00e4 con e lettere \"f\", \"e\", \"E\" o \"V\".\nIn te un circuito serou, a differensa de potensiale \u0394\"V\" mez\u00fc\u00e4 ai poli de un generat\u00f4 reale a ris\u00fclta sempre leggermente inferiore \u00e4 forsa elettromotrice do generat\u00f4 pe effetto d'a rexistenza interna \"ri\" do meximo:\nF.e.m. indotta.\nA forsa elettromotrice indotta in te un circuito serou a l'\u00e8 uguale \u00e4 varia\u00e7ion do fl\u00fcsso magnetico \u03a6B che a l'attraversa in te unna unit\u00e6 de tempo, come stabilisce a Lezze de Faraday-Neumann-Lenz in ta nota\u00e7ion de Newton:\nE pe a defini\u00e7ion de induttansa elettrica\nO segno meno o l'\u00e8 dov\u00fco ao f\u00e6to che a forsa elettromotrice indotta a se opponne \u00e4 varia\u00e7ion do fl\u00fcsso magnetico segundo a lezze de Lenz.\nIn to caxo che a varia\u00e7ion do fl\u00fcsso a seggie dov\u00fca a unna modifica meccanica do scistema, comme pe esempio a ridu\u00e7ion de l'area de unna spira, se parla de forsa elettromotrice cinetica."}
{"id": "10604", "revid": "10132", "url": "https://lij.wikipedia.org/wiki?curid=10604", "title": "Grand bleu de Gascogne", "text": "O Grand Bleu de Gascogne (\"Seguggio fran\u00e7eize da Guascogna\") a l'\u00e8 'na razza de ch\u00e9n originaia da Guascogna, into Sud-Ovest da Fran\u00e7a. A l'\u00e8 conscider\u00e2 'na razza ben antiga. A-o ritorno da 'na spedi\u00e7ion milit\u00e2 inte Ardenne, o Gaston Phoebus, o port\u00f2 inta Contea de B\u00e9arn di \u201cchen de Sant\u2019Uberto\u201d, neigro-afog\u00e6 e asc\u00ec gianchi, i qu\u00e6 son i anten\u00e6 de questa razza. De f\u00e6to, questi chen fun dap\u0153u incrox\u00e6 con di seguggi do posto, e i produti de sti acobbiamenti dettan vitta a-o \"Grand Bleu\", into qu\u00e6 s'averte ancon de caratteristeghe do \"Bloodhound\", comme presempio l\u2019olfatto ben sviluppao, ma asc\u00ec pe-i esempl\u00e6 neigro-afog\u00e6, no amissi da-o \"Standard\" de razza, che de votte compariscian inte cocciol\u00e6. O l'\u00e8 un can ch'o g'ha av\u00fao o privileggio de \u00ease a razza prediletta de moltiscimi personaggi storichi importanti. Questi chen han f\u00e6to parte de mute de l'Enrico IV, re de Fran\u00e7a. A livrea do Grand Bleu a l'\u00e8 sempre ciu rafin\u00e2, gra\u00e7ie a-o travaggio de acur\u00e2 sele\u00e7ion eseguio da-i alevato\u00ee e gra\u00e7ie asc\u00ec a l\u2019influen\u00e7a do climma cado e secco da zona inta qu\u00e6 o vive da benben di anni. Anc\u0153u a no l'\u00e8 una razza go\u00e6i difusa.\nAspetto gener\u00e2.\nCan de taggia mezan-grande. O so manto e a so esprescion forman un insemme tipico scimile a nisciun atro can. E so caratteristeghe son sorvetutto into mantello e asc\u00ec inta testa, ch'a l'\u00e8 ben nobile e ben fran\u00e7eize. O so caratteristego mantello bl\u0153u, formao da 'na mescciua de pei neigri e gianchi in sce tutto o corpo con piccene macce spanteg\u00e6 in sce-o tronco, de qu\u00e6 soltanto un p\u00e2 son ciu evidente. A so andatua a l'\u00e8 do tutto scingol\u00e2. O no trotta, ma o galoppa, \u00e7o o comporta o roll\u00ee do dorso a caosa da region lomb\u00e2 longa.\nCarattere.\nA l'\u00e8 una razza paxe, tranquilla e amooza. A l'\u00e8 un po\u2019 pigra, scrupoloza e coraggiosa into travaggio. O Grand Blue o l'\u00e8 af\u00e6to afidabile pe-o so gran equilibbrio. O l'\u00e8 bon a afront\u00e2 di anim\u00e6 agrescivi, ma o no l'adenti\u00e2 mai l\u2019ommo. A razza a l'\u00e8 st\u00e6ta sele\u00e7ion\u00e2 pe-a caccia a-o lovo e a-i gren anim\u00e6 sarv\u00e6ghi, ma o se dimostra abile asc\u00ec inta caccia a-a levre e a-o cinghiale, so nemigo ziao: o vegne d\u0153uviao in sce questi anim\u00e6 in Itallia asc\u00ec.\nAt\u00e9\u00e7\u00e7a:\n- mascci tra i 65 e i 72 cm\n- femmine tra i 62 e i 68 cm.\nPeiso: o varria da 32 a 35 kg.\nTronco: toraxe ben sviluppao inte tutti i diametri, \u00e2to, largo e profondo, o razonze aomanco o livello do gommio. Costiggi\u0153ue mediamente ariond\u00e6. Dorso ciutosto longo, ma ben sostegn\u00fao. Ren un p\u00f3 ciatte, ma sen\u00e7a ecesso. Ventre ciatto e disceizo. I anche son sporzente. A groppa ass\u00e6 obliqua e a ponta de c\u0153usce leggiamente cazente.\nT\u00e9sta e m\u00f4ro: ciutosto forte e de forma alonghia. A pelle ch'a-a cr\u0153uve a l'\u00e8 ass\u00e6 lasca e a forma u\u00f1a \u00f2 doe ceighe longo e masche. O sorco front\u00e2 o l'\u00e8 poco acentoao. Moro longo, forte, leggiamente montonin. Lerfe ass\u00e6 cazente. Comissua labi\u00e2 ben acentu\u00e2. Cranio un po ariondao e no troppo largo. Cresta o\u00e7ipit\u00e2 ass\u00e6 pronon\u00e7i\u00e2.\nTart\u00f9ffo: neigro e ben sviluppao.\nDenti: completi into numero e into sviluppo.\nCollo: mediamente longo, con linia superi\u00f4 arco\u00e2 e ch'a p\u0153u present\u00e2 zov\u00e6a.\nO\u00eage: atacc\u00e6 ben basse, sott\u00ee e incarto\u00e7\u00e6. Se se po\u00f1an longo a linnia da mascella, devan aomanco razonze l\u2019estremit\u00e6 do tartuffo e de spesso oltrepass\u00e2la.\n\u0152uggi: coverti de spesse parpelle, apan un po affuxi.\nArti: anterio\u00ee munii de forti avambra\u00e7\u00e7i e de grosci t\u00e8ndini, ofran un bon punto d\u2019apoggio. Se dovi\u00e2 \u00e7erc\u00e2 de megio\u00e2 i arti posterio\u00ee, che spesso son poco svilupp\u00e6 in raporto a-i anterio\u00ee. I garretti vexin a pe t\u00e6ra, larghi e un po\u2019 a gommio, segoan una c\u0153uscia longa ma no troppo ciatta. O p\u00ea de 'n ov\u00e2 poco alonghio, o ricorda quello do lovo. E die son magre. Spalla ben muscolosa. Gommie votte inder\u00ea.\nAndat\u00fba: a so andatua preferia a l'\u00e8 o galoppo.\nCoa: ben attacc\u00e2, ciutosto grossa, ass\u00e6 longa, port\u00e2 a messoiia e, t\u00e1votta con pei a spiga.\nPelle: neigra \u00f2 ben marmoiz\u00e2 de placche neigre, ma mai intregamente gianca. O \u00e7\u00ea da bocca, e lerfe, e parte genit\u00e6 e i cuscinetti plant\u00e6 son neigri.\nPei: ass\u00e6 grosso, no go\u00e6i curto e spesso.\nCo\u00ee amissi: segnao da macce neigre in sce fondo gianco intregamente pittettao de neigro, ch'o ghe do\u00f1a 'na specce de riflesso bl\u0153u ab\u00e6n. Doe macce neigre s'atr\u0153uvan generalmente a-i doi loei da testa, cr\u0153uvan i oege, ing\u0153uggian i \u0153uggi e s'arestan a-e masche, no se riconzonzan in sce-a sommit\u00e6 do cranio, lasciandoghe into mezo un spa\u00e7io gianco, into qu\u00e6 se tr\u0153uva frequentemente una piccena maccia neigra, de forma ov\u00e2, ch'a l'\u00e8 segno de distin\u00e7ion. Doe marcatue c\u00f4 de sciamma ciu \u00f2 meno viva poste de d'ato a l\u2019arc\u00e2 de \u00e7egge vegnan a quadruplic\u00e2 i \u0153uggi. Se tr\u0153uva p\u00e6giamente de tracce c\u00f4 de sciamma in sce-e masche, in sce-e lerfe, in sce-a parte interna de l\u2019\u0153uggio, in sce-i arti e sotta a coa. Di soggetti g'han o mantello senciamente maculao de neigro, sempre con de tracce c\u00f4 de sciamma.\nDifetti ciu ricorenti: prognatismo, enognatismo, co\u00ee no amissi, mezue f\u0153ua standard, mancan\u00e7a de premol\u00e6, carattere timmido, attezzamento agrescivo, monorchidismo, criptorchidismo, andatua scoretta, testa curta, cranio troppo ciatto \u00f2 troppo drito, oege curte, oege attacc\u00e6 \u00e2te, \u0153uggio ci\u00e6o, mucose r\u0153usa, toraxe poco sviluppao, p\u00ea ciatti, arti gra\u00e7ili, groppa troppo sfuzzente, assen\u00e7a de tracce c\u00f4 de sciamma, tracce de depigmenta\u00e7ion."}
{"id": "10613", "revid": "12052", "url": "https://lij.wikipedia.org/wiki?curid=10613", "title": "Lotta pe-e investitue", "text": "Lotta pe-e investitue, conflito tra o papato e l\u2019impeo duao da l\u2019urtimo quarto do XI secolo scin a-o Concordato de Worms (1122).\nDescri\u00e7ion e st\u00f2ia.\nA controverscia a fu determin\u00e2 da-a preminente influen\u00e7a a man a man assonta da l\u2019imperat\u00f4 inta promo\u00e7ion di ceeghi a-e dignit\u00e6 ecclexasteghe, a-e qu\u00e6 invece segondo e norme canonniche doveivan \u00ease dexign\u00e6 soltanto mediante libera ele\u00e7ion da-o clero e da-a comunit\u00e6 di fedeli. \nCo-o Carlomagno o poei regio o l'aiva commen\u00e7ao a intervegn\u00ee inta nomina di veschi e di aboei; ma co-a crea\u00e7ion da f\u0153\u00fcdalit\u00e6 ecclexastega, sviluppaase sorvetutto inte l'\u0152\u00fcropa ocident\u00e2 durante i regimmi di sovren da casa de Sassonia, l'ingeren\u00e7a di laichi inte cose ecclexasteghe a l'aomenti\u00e2 ancon de ciu mediante a prattica, connessa co-o confeimento do benefi\u00e7io f\u0153\u00fcd\u00e2, de investitue (da-a qu\u00e6 a denomina\u00e7ion, aponto, de \"lotta pe j-investitue\"): questa a se mostr\u00f2 fatt\u00f4 determinante da coru\u00e7ion e da scimonia ecclexastega, ch'aparsan cosc\u00ec lig\u00e6 institu\u00e7ion\u00e1m\u00e8nte a-a sottomiscion de cose ecclexiasteghe a-e compromiscioin do z\u0153ugo politico. O papato, descheito de prestiggio e reduto a-o rango de 'na for\u00e7a inta qu\u00e6 se faxeiva vai di agenti do poei loc\u00e2, o dovette, e ciu votte, sub\u00ee l\u2019ini\u00e7iativa de l\u2019impeo, che, taloa, o se rivel\u00f2 de f\u00e6to moralizzatrixe, p\u00f9 perseguindo de finalit\u00e6 politiche continzente. \nI primmi tentativi de 'n movimento de riforma da vitta ecclexiastega s'inandion da-a badia de Cluny in Borgogna, za into sec. 10\u00b0; ma solo verso o 1050, pe impulso specce de l\u2019\u0153uvia desguggeita inta can\u00e7elaja pap\u00e2 da l'Ildebrando de Soa\u00f1a, dap\u0153u pappa Grig\u0153u VII, a lotta contra a scimonia e o ciu gener\u00e2 problema de investitue o divegne argomento de mezue disciplin\u00e6 e de decixoin canonneghe. Sotta o pontificato do Niccol\u00f2 II, into Concilio lateranense do 1050, o problema da riforma da Gexa o fu posto inte di termini n\u0153uvi: sganciamento do papato da-a preponderante influen\u00e7a de l\u2019impeo mediante l\u2019aboli\u00e7ion do \"Privilegium Othonis\", da 'n lao, e elimina\u00e7ion de l\u2019ingeren\u00e7a laica inte cose ecclexiasteghe, da l\u2019atro. Mentre de f\u00e6to se stabil\u00ec che-o pontefixe da aloa in avanti o foise eletto, con escluxon de 'n intervento diretto imperi\u00e2, da-o coleggio di cardin\u00e6, se fe\u00e7\u00e7e averto divieto a chi-se-s\u00e6 de ri\u00e7eive una gexa da-e moen de un laico; divieto ribadio da-o Lusciandro II into 1063 e, con espli\u00e7ito rifeimento a-i vescovi, da-o Grig\u0153u VII into 1075. \nCo-o decretto gregorian ch'o comminava a scominiga a-i contravento\u00ee, laichi e ecclexasteghi, de norme disciplin\u00e6 statuiie da-o Concilio lateranense do 1059, e insemme con l'aferma\u00e7ion, in sce 'n cian teorico, da voent\u00e6 acentratrixe do Grig\u0153u VII into \"Dictatus pap\u00e6\", a lotta de investitue a l'intr\u00f2 inta so fase decixiva, ch'a fu conduta sen\u00e7a escluxon di arme, materi\u00e6 e spiitu\u00e6. Durante o longo e drammatico contrasto tra pappa Grig\u0153u VII e l\u2019impiat\u00f4 Enrico IV o problema de l\u2019investitua ecclexiastega da parte do laicato o div\u00e8gne un aspetto de quello gener\u00e2 di raporti tra impeo e papato, di rispettivi limmiti e de so interferen\u00e7e. \nA lotta, proseguia asc\u00ec da-i sucesso\u00ee immedi\u00e6 do Grig\u0153u, o Vitt\u00f4 III (1086-1087) e l'Urban II (1088-1099), sempre contra l'impiao Enrico IV, a s'amerm\u00f2 durante o pontificato do Pasc\u00e2 II (1099-1118), o qu\u00e6 into 1111 a Sutri o renon\u00e7i\u00f2 a ogni benefi\u00e7\u00e7io f\u0153\u00fcd\u00e2 a vantaggio de veschi e aboei, in cangio de 'na vea libert\u00e6 da Gexa, in t\u00e2 moddo reiza indipendente da l'ingeren\u00e7a do poei imperi\u00e2: renon\u00e7ia tuttavia ch'a l'arest\u00f2 lettia morta, pe l\u2019opoxi\u00e7ion di contrastanti interesci, subito insciorti violentemente a imped\u00eene l'attoa\u00e7ion. \nO conflito o termin\u00f2 invece tra e doe supremme aotorit\u00e6 into 1122, quande o cosc\u00ec dito Concordato de Worms convegnuo tra l'Enrico V e o Callisto II, otr'a riaferm\u00e2 i deliber\u00e6 do 1059 in orde a-a libert\u00e6 de l'ele\u00e7ion pap\u00e2 (pi atro osserv\u00e6 de r\u00e6o into m\u00e6ximo periodo da lotta), o l'escluze qu\u00e6 se s\u00e6 intervento laico da l\u2019investitua spiito\u00e2; e se into regno de Germania l\u2019imperat\u00f4 o conservava a poscibilit\u00e6 de influ\u00ee in sce-e ele\u00e7ioin a-e sede episcop\u00e6 e abadi\u00e6, t\u00e2 poscibilit\u00e6 a l'ea escluza invece in Italia e in Borgogna. Co-a lotta pe e investitue o papato o comen\u00e7\u00f2 o processo de svincolamento da-a tutela do poei imperi\u00e2, vegnindo l\u2019unico e sovran regolat\u00f4 e giuddi\u00e7e de l\u2019ordinamento interno da Gexa."}
{"id": "10619", "revid": "12052", "url": "https://lij.wikipedia.org/wiki?curid=10619", "title": "Octave Mirbeau", "text": "Octave Mirbeau (Tr\u00e9vi\u00e8res, Calvados, 16 Frev\u00e2 1848 - Pariggi, 16 Frev\u00e2 1917) o l'\u00e9 st\u00e6to 'n \u00e7ellebre scritt\u00f4, narrat\u00f4 e saggista fran\u00e7eise.\nO l'\u00e8 famozo prin\u00e7ipalmente pe o s\u00eau romanzo \"Le Journal d'une femme de chambre\" (1900), molte v\u00f2tte adatto a-o cinema (Jean Renoir, Luis Bu\u00f1uel) e a-o tiatro.\nTra e s\u00eau \u00eauvie ghe son:"}
{"id": "10620", "revid": "2355", "url": "https://lij.wikipedia.org/wiki?curid=10620", "title": "Francoforte insce o Men", "text": ""}
{"id": "10621", "revid": "12052", "url": "https://lij.wikipedia.org/wiki?curid=10621", "title": "Letonnia", "text": ""}
{"id": "10622", "revid": "12052", "url": "https://lij.wikipedia.org/wiki?curid=10622", "title": "Livonnia", "text": "Livonnia (lettone \"Vidzeme\"; ruscio \"Livonija\"; ted. \"Livland\") region storica baltica (47.000 km2) esteiza tra Letonnia a S e Estonnia a N, sudivisa a part\u00ee da-o 1920 tra i doi paixi, seguindo un confin etnico. \nArea de tranxito de popoli riv\u00e6, a Livonnia a l'emerse inta stoia in gio a-o 9\u00b0 sec., quand'a commen\u00e7\u00f2 a \u00ease percorsa da Scandinavi, Rusci, Lituen. Verso a segonda meit\u00e6 do 12\u00b0 sec. a so popola\u00e7ion, i Livoin, a l'ea divisa inte quattro unit\u00e6 polittiche, s\u00e1dam\u00e8nte organizz\u00e6. Promot\u00f4 de l'evangelizza\u00e7ion e da conquista todesca da Livonnia fu l'Alberto de Buxh\u00f6vden, consacrao vescovo da Livonnia into 1199. Con l\u2019agiutto di crox\u00e6 (into 1204 l'Innocen\u00e7o III, co-ina bolla, o l'aveiva equiparao a parte\u00e7ipa\u00e7ion a-a crox\u00e2 in Livonnia a-a parte\u00e7ipa\u00e7ion a-e crox\u00e6 in T\u00e6ra Santa) e de l'Orde di Portasp\u00e2, l'Alberto, che into 1201 o l'aiva fondao a \u00e7itt\u00e6 de Riga fissandoghe a sede vescov\u00ee, o sottomisse i Livoin, quindi i Seloin, i Letgalli e i Estoni. Into 1207 o vescovo o se fe\u00e7\u00e7e reconosce, da-o Feipo de Svevia, segn\u00f4 da Livonnia, da aloa f\u0153\u00fcdo de l'impeo. O teritoio conquistao o fu sudiviso into 1226 inte tr\u00e6 parte ingu\u00e6 tra o vescovo, a \u00e7itt\u00e6 de Riga e l\u2019Orde di Portaspaa. Into 1236 (o vescovo Alberto o l'ea morto into 1229) i Portaspaa subin una sanguinosa sconfita da parte di Lituen. \nL\u2019Orde T\u0153\u00fctonico o l'assonse l\u2019eredit\u00e6 di Portasp\u00e2 dexim\u00e6 e o prosegu\u00ec a lotta contra i Curioin e i Semgalli, scin a sottomettili definitivamente. Intr\u00e2 inte l'ambito de l'imp\u00eao, a Livonnia a fu tiatro pe ciu che trei secoli di aspie lotte fra a Gexa (ar\u00e7ivescovo de Riga), l\u2019Orde T\u0153\u00fctonico e a Hansa. O longo dominio t\u0153\u00fctonico, ch'o du\u00f2 scin a-o 1561, o ridusse e popola\u00e7ioin agricole a-o stato de servit\u00f9 da gleba e o no consent\u00ec o form\u00e2se de 'na classe dirizente da-a nobilt\u00e6 f\u0153\u00fcd\u00e2, lettone e estone. \nDevast\u00e2 into 1558 da l'Ivan IV, in man a-a Polonia da-o 1541 a-o 1621, da Sve\u00e7ia da-o 1621 a-o 1710, quande a fu ocup\u00e2 da-e truppe do zar, a-o termine da grande gu\u00e6ra nordica a Livonnia a fu cedua a-a Ruscia (1721), ch'a-a t\u00e8gne scin a-o 1918, inserindola inte cosc\u00ec d\u00edte Provin\u00e7e Baltiche. A segu\u00ec da p\u0153u e sciorte da Lettonia."}
{"id": "10623", "revid": "10132", "url": "https://lij.wikipedia.org/wiki?curid=10623", "title": "Hansa", "text": "Hansa o Liga Hansiatega, in origgine, l'union ciu \u00f2 meno diat\u00faa di mercanti tedeschi a l'estero; o termine o pass\u00f2 da p\u0153u a dexign\u00e2 a liga di commercianti de \u00e7itt\u00e6 riviasche do M\u00e2 do Nord e do Baltico ch'a s'esteize, tra o 13\u00b0 e o 17\u00b0 sec., a di \u00e2tre \u00e7itt\u00e6 asc\u00ec, no main\u00e6e ma colig\u00e6 co-e primme da di streiti ligammi de commercio. \nDescri\u00e7ion e st\u00f6ia.\nP\u00f9 presentando de streite analogie co-e Societ\u00e6 di mercanti italien in Fran\u00e7a \u00f2 in Fiandra, a Hansa a se ne distinse pe a diata ass\u00e6 ciu longa into tempo, e pe a maggi\u00f4 ampie\u00e7\u00e7a territori\u00e2 e pe o carattere soviana\u00e7ion\u00e2.\nO primmo nuccleo da Hansa o remonta a-a liga ch'a l'un\u00ec, da-o 1241, Amburgo e Lubecca, a-a qu\u00e6 se aggreg\u00f2 ben f\u00eeto di \u00e2tre, tra de l\u00f4 alli\u00e6, da-o 13\u00b0 sec., a costitu\u00ee a spi\u00f1a dors\u00e2 da Hansa. Bench\u00e9 questa a foise diretta da de \u00e7itt\u00e6 soggette a-o Sacro Roman Impeo e composta da molte \u00e2tre \u00e7itt\u00e6 imperi\u00e6, ader\u00eeghe no scignific\u00f2 mai intr\u00e2 a f\u00e2 parte politicamente de l'impeo m\u00e6ximo, ma solo \u00ease ammissi a parte\u00e7ip\u00e2 a-i diritti do mercante tedesco a l'estero. \nO commercio da Hansa o fu a un tempo terrestre (trasporto de mer\u00e7e de l'\u0152\u00fcropa centr\u00e2 e orient\u00e2 e sci\u00f1a de l'Axia a-o m\u00e2 e vi\u00e7eversa) e marittimo (veo e proprio monopolio fra e opposte rive do M\u00e2 do Nord e do Baltico): a l'esportava la\u00f1a e metalli sgr\u0153uzzi da l'Inghilt\u00e6ra, da-e Fiandre produti loc\u00e6 e quelli che gh'affluivan da l'\u0152\u00fcropa meridion\u00e2 e specce da l'Italia, scangiandoli inte l'interno da Germania, da Polonia e da Ruscia con pelli\u00e7\u00e7e, gran, legnamme da costru\u00e7ion, metalli sgr\u0153uzzi e lao\u00e6, produti de l'Estremmo Oriente.\nFavoia da-a for\u00e7a m\u00e6xima che ghe vegniva da l'union de tante \u00e7itt\u00e6, gjosa e energica inta difeiza di so diritti a Hansa, con a cappo Lubecca, a poette desg\u0153ugge a so attivit\u00e6 commerci\u00e2 asc\u00ec pe a tranquillit\u00e6 che gh'asseguava l\u2019impeo, ch'o l'evit\u00f2 de turb\u00e2ne o paxiffego sviluppo. Doppo a meit\u00e6 do 15\u00b0 sec. o lento afferm\u00e2se de n\u0153uve for\u00e7e politiche into M\u00e2 do Nord e in sce-o Baltico (a dinastia di Tudor in Inghilt\u00e6ra, quella di Wasa in Scandinavia), l\u2019ostilit\u00e6 di Olandeixi e a conquista de Novgorod da parte di zar, che ghe seron l\u2019agen\u00e7ia co-i magazzin, fun l\u2019ini\u00e7io da lenta decaden\u00e7a da Hansa, ch'a ri\u00e7evette un urtimo corpo da-a scoverta de l'America. \nP\u00f9 sen\u00e7'ese mai st\u00e6ta sciolta formalmente, a t\u00e8gne a so urtima re\u00fcnion into 1669."}
{"id": "10624", "revid": "3941", "url": "https://lij.wikipedia.org/wiki?curid=10624", "title": "T\u00f4re di Embriaci", "text": ""}
{"id": "10625", "revid": "12052", "url": "https://lij.wikipedia.org/wiki?curid=10625", "title": "Orde T\u0153\u00fctonnego", "text": "Orde T\u0153\u00fctonnego (ted. \"Deutschritterorden\"). O l'\u00e8 o ter\u00e7o di gren ordeni monastego-cavaggeschi nasciui da-e crox\u00e6.\nDescri\u00e7ion e st\u00f3ia.\nA diferen\u00e7a di doi ordi che l'aivan preced\u00fao, i Templ\u00e6 e i Uspi\u00e6i, di qu\u00e6 o l'ascimil\u00f2 l'esperien\u00e7a politico-aministrativa, imitandone asc\u00ec l'abito, l'Orde T\u0153\u00fctonnego o l'ebbe scin da prin\u00e7ipio compatto carattere na\u00e7ion\u00e2 todesco. L'orde o se svilupp\u00f2 de f\u00e6to da 'na confraternita de mercanti de Bremma e Lubecca che into 1190 aivan fondao \u00e0 Acri un uspi\u00e2 milit\u00e2 e un orde uspi\u00e6o, confermao into 1191 da-o Clemente III: into 1198 o groppo primitivo o div\u00e8gne, pi \u0153uvia de quarche prin\u00e7ipi todeschi, l'Orde di cavagei de l'Uspi\u00e2 de Santa Maia in Gerusalemme confermao into 1199 da l'Innoxen\u00e7o III, ch'o ghe confei di particol\u00e6 privileggi, o l'aprov\u00f2 a so reggola, analloga a quella di Templ\u00e6, assegnandoghe otr'a quello de l'ascisten\u00e7a a ferii e infermi asc\u00ec o compito de combatte i infedeli. A l'Orde poeiva apartegn\u00ee solo che di zoeni de famigge nobile todesche, che fessan i voti monasteghi de castit\u00e6, povert\u00e6, obedien\u00e7a (i mercanti do groppo originaio v\u00e8gnan nobilit\u00e6).\nSotta o ter\u00e7o Gran meistro de l'Orde, l'Hermann von Salza, l'amigo e consegg\u00ea do Federigo II, ch'o resse l'orde da-o 1210 a-o 1239, l'attivit\u00e6 di Cavagei T\u0153\u00fctonneghi o preize i caratteri che doveivan arest\u00e2ghe peculi\u00e6: sen\u00e7a cess\u00e2 l'\u0153uvia uspi\u00e6a ch'a no fu mai trascur\u00e2 do tutto, se pose in primmo cian quella milit\u00e2, e con questa o campo d'a\u00e7ion de l'Orde o comen\u00e7\u00f2 a mesci\u00e2 da l'Oriente meridion\u00e2 e axiatego a-o Settentrion orient\u00e2 \u0153\u00fcropeo.\nInto 1211 l'Orde o fu ciammao in agiutto da-o re Andria d'Ungaja contra i Cumen, e o l'ebbe in cangio o \"Burgenland\" da colonizz\u00e2. I Cavagei fortificon o paize e comen\u00e7on a colonizz\u00e2lo: ma quande liatri \u00e7ercon de rendise indipendenti da-o re faxendo inf\u0153\u00fcd\u00e2 o paise a l'Orde da-a Santa Sede, v\u00e8gnan scacci\u00e6 (1225). Ma into 1226 v\u00e8gnan ciamm\u00e6 in agiutto da-o polacco ducca Corado de Masovia e da-o primmo vescovo de Pruscia, Crestian, contra i slavi paghen abitato\u00ee da Pruscia: in cangio ebban o \"Culmerland\", territoio polacco ch'o l'ea st\u00e6to ripreizo da-i paghen, e o possesso de quante teritoio pruscian avessan posciuo conquist\u00e2. Primma de pass\u00e2 a l'a\u00e7ion, l'Hermann von Salza o fe\u00e7\u00e7e invest\u00ee l'Orde da parte do Federigo II do Culmerland e de t\u00e6re da conquist\u00e2, comme f\u0153\u00fcdi de l'impeo: cosc\u00ec a-a dignit\u00e6 de gran meistro de l'Orde and\u00f2 d'aloa in p\u0153u unia quella de prin\u00e7ipe de l'impeo. \nSegu\u00ec di privileggi e de garan\u00e7ie da Santa Sede e da coro\u00f1a polacca, e into 1230 comen\u00e7\u00f2 l'\u0153uvia de conquista: a-o \"Culmerland\" segu\u00ec fa\u00e7ilmente a riva drita da Vistola e da Nogat, da p\u0153u a costa, o Pregel, o \"Samland\". Into 1237 se fuse co l'Orde T\u0153\u00fctonnego l'Orde di Cavagei Portasp\u00e2 aportando a Curlandia, a Semigallia e a Livonnia. Da prin\u00e7ipio l'Orde o s'acontentava da converscion e da sottomiscion da popola\u00e7ion; ma doppo a grande rebellion do 1260 - inta qu\u00e6 i Pruscien, co l'agiutto di confr\u00e6 Lituen, e avantagiandose da beneive n\u0153\u00fctralit\u00e6 di Polacchi levon a-i Cavagei squ\u00e6xi tutto o conquistao - doppo a chinzenne gu\u00e6ra de riconquista ch'a segu\u00ec, e infin doppo a conquista de regioin ciu orient\u00e6 da Pruscia, abit\u00e6 da-i Lituen e da de stirpe slave (1283), i originai abitato\u00ee fun radicalmente stermin\u00e6, e inte l'antigo teritoio pagan, che ormai o l'andava da-o basso corso da Vistola a-o medio corso do Memel, v\u00e8gnan ciamm\u00e6 di manenti todeschi, che sotta o seveo governo di Cavagei, ma con molti privileggi e esen\u00e7ioin, se spantegon a cortiv\u00e2 e campagne, e fondon una quante\u00f1a de n\u0153uve \u00e7itt\u00e6 (noteive fra l\u00f4 K\u00f6nigsberg, che ciu tardi a doveiva vegn\u00ee capit\u00e2 de l'Orde); i pochi nobili pruscien arest\u00e6 fedeli, e i pruscien no nobbili in compenso da so fedelt\u00e6 v\u00e8gnan completamente asciorbii. A gu\u00e6ra co-i Lituen a divent\u00f2 perenne.\nVerso a meit\u00e6 do sec. XIII l'Orde o l'aiva di possedimenti in Palesti\u00f1a, Puggia, Se\u00e7illia, Spagna, inte l'Impeo grego, in \u00c6rminnia, in Aostria, Germannia, Pruscia e Livonnia, ognun di qu\u00e6 o l'ea afidao a 'n \"Komtur\" (\"Commendator\"), mentre a Palesti\u00f1a a l'ea aministr\u00e2 da-o Gran meistro m\u00e6ximo. O primmo di possedimenti non tedeschi ch'o l'and\u00f2 perd\u00fao o fu quello d'Acri (1291): e cosc\u00ec pe 'n \u00e7erto periodo de tempo a casa mo\u00e6 de l'Orde a fu transfeia a Vene\u00e7\u00e7ia. O gran meistro Siegfried von Feuchtwangen o transfer\u00ec da p\u0153u a casa mo\u00e6 de l'Orde a Marienburg, consacrando cosc\u00ec (1309) l'abandon da primitiva miscion pe-a n\u0153uva, ciu streitamente lig\u00e2 a-o carattere na\u00e7ion\u00e2 todesco de l'Orde, che into 1308 o l'aiva acatao o ducato de Pomerannia da-i margravi do Brandeburgo, vegnindo cosc\u00ec segn\u00f4 de Dan\u00e7iga asc\u00ec, e asseguando a continoit\u00e6 teritori\u00e2 di proppi possedimenti.\nInto periodo seguente (scin a-o 1382) a stoia de l'Orde a s'identifica con quella da Pruscia e da Livonia, ch'ean i so doi dominni prin\u00e7ip\u00e6. Into sec. XIV l'Orde o l'ha squ\u00e6xi fon\u00e7ioin egemoniche inte l'\u0152\u00fcropa settentrion\u00e2: fortiscimo a l'interno pe-a sazza aministra\u00e7ion e pe-a fedelt\u00e6 di sudditi, o resciste vittoriosamente a-i sfor\u00e7i da Polonia, vegnua decisamente so aversaia doppo l'aquisto da Pomerania, e a quelli da Santa Sede, co-a qu\u00e6 o se tr\u0153uva ciu votte in conflito a caosa da riluttan\u00e7a di vescovi de terre conquist\u00e6 (in Pruscia i 4 vescovati ean afid\u00e6 a di membri de l'Orde: no cosc\u00ec inte regioin aport\u00e6 da l'Orde di Portaspaa, ecc.) a sottost\u00e2 a-a sevea aministra\u00e7ion de l'Orde; d'atra parte ottimi ean i rapporti de l'Orde co-a Hansa, ch'o l'ascistette inte lotte co-i sovren de Sve\u00e7\u00e7ia e Danemarca, e sorvetutto o favo\u00ec sgombrando o Baltico da di pir\u00e6, i cosc\u00ec d\u00edti \"Vitalienbr\u00fcder\".\nMa comen\u00e7a asc\u00ec i segni da decaden\u00e7a. In questo tempo a perenne gu\u00e6ra contra i Lituen, che p\u00f9 a procur\u00f2 a-i Cavagei una grande groia inte l'opinion pubbrica di contemporanei, a comen\u00e7\u00f2 a degener\u00e2 inte 'na specce de caccia a l'ommo, a-a qu\u00e6 s'invitava di ospiti de riguardo comm'a 'na dem\u00f4a, e ch'a vegniva conduta sen\u00e7a risurt\u00e6 poxitivi de n\u0153uve conquiste; e se p\u00f9 sotta o gran meistro Winrich von Kniprode (1351-1382) a Pruscia a conobbe o so mascimo splend\u00f4 cavagesco, celebrao da-o Chaucer e da-o Boucicaut, cosc\u00ec da poei tegn\u00ee, unnico fra i paixi todeschi, o paragon co l'Ocidente, l'Orde o dovette adatt\u00e2se a-i tempi, e vegn\u00ee sempre ciu 'na possan\u00e7a mercant\u00ee, ch'a s'alien\u00f2 l'a\u00f1imo de \u00e7itt\u00e6 pruscia\u00f1e fandoghe concoren\u00e7a e instituindo di monopolli (comme quello de l'ambra) in proppio fav\u00f4.\nSciben ch'into 1346 l'Orde o goaagnesse l'Estonia e into 1404 Visby co-o Gotland, l'inredden\u00eese progrescivo do governo di Cavagei, e a dificort\u00e6 pe 'n orde cavagesco d'adatt\u00e2se davei a-a n\u0153uva arte milit\u00e2 preparavan quella decaden\u00e7a ch'a se manifest\u00f2 ci\u00e6amente quande o sovran de Lituania, o prin\u00e7ipe Jagellon o se convert\u00ec a-o crestianeximo, constrenzendo o so poppolo a an\u00e2ghe a pr\u0153uvo (1386), e o lev\u00f2 cosc\u00ec a l'Orde o so compito, a m\u00e6xima raxon d'\u00ease. O Jagellon o s'imparent\u00f2 co-a casa regnante de Polonia, consolidando cosc\u00ec l'alian\u00e7a di doi stati slavi. Pe reag\u00ee a-e continnoe manifesta\u00e7ioin d'ostilit\u00e6 di Slavi, e pe ti\u00e2 torna sciu o proppio prestiggio, l'Orde o delibi\u00f3 una gran spedi\u00e7ion milit\u00e2, termin\u00e2 co-a terribile sconfita de Tannenberg (15 luggio 1410). A primma paxe de Thorn (1411) concluza da-a Polonia pe avei man libera co l'Ungaia, a l'aveiva reizo a l'Orde squ\u00e6xi tutti i so dominni: ma o so governo o fu sempre pezo, e finarmente \u00e7itt\u00e6 e nobilt\u00e6 s'unin into \"Preussischer Bund\" e deciaron a proppia indipenden\u00e7a da l'Orde, invitando a pigi\u00e2 a sovranit\u00e6 in Pruscia o re de Polonia, a-o qu\u00e6 prest\u00f2 omaggio sci\u00f1a di cavagei (1454). A gu\u00e6ra de l'Orde contra a Polonia ch'a ne segu\u00ec e ch'a di\u00f2 pe 13 anni, a l'ebbe, votta comm'a l'ea asc\u00ec contra o \"Preussischer Bund\", carattere de gu\u00e6ra civ\u00ee, e a termin\u00f2 co-a segonda paxe de Thorn, a cosc\u00ec d\u00edta \"paxe perpettoa\" (1466), ch'a lasci\u00f2 a l'Orde solo che a Pruscia Orient\u00e2, e comme f\u0153\u00fcdo polacco.\nA decaden\u00e7a politica, milit\u00e2, mor\u00e2 e religiosa asc\u00ec de l'Orde, a l'aiva reizo m\u0153\u00fco pe-a secolarizza\u00e7ion, ch'a fu compia, sciu conseggio do Martin Lut\u00ea, da l'urtimo Gran meistro de l'Orde, o margravio Alberto de Brandeburgo, nevo do re de Polonia, eletto into 1511 e che into 1525, co-o trattao de Cracovia, o transform\u00f2 a Pruscia inte 'n ducato ereditaio, vassallo do regno de Polonia; into 1561 o so esempio fu seguio da-o cappo de l'Orde pe-a Livonnia. O meistro de l'Orde pe-i possedimenti todeschi, arestao cattollico, o fe\u00e7\u00e7e mette o ducca Alberto a-o bando de l'impeo (1530), divegnindo o m\u00e6ximo Gran meistro e f\u0153\u00fcdataio titol\u00e2 da Pruscia. Mentre questa, secolarizz\u00e2, a s'inandiava a l'indipenden\u00e7a, l'Orde T\u0153\u00fctonnego o stabiliva a so sede a Mergentheim, organizzandose in 12 boii\u00e6ghi: Turingia, Aostria, Ascia, Franconnia, Coblen\u00e7a, Arsa\u00e7\u00e7ia, Bo\u00e7an, Utrecht, Alten-Biesen, Lor\u00e6na, Sassonnia, Vestfalia, tornando a l'attivit\u00e6 originaia uspi\u00e6a e rivendicando sempre i so driti inta Pruscia. Abolio into 1809 da-o Napolion, o se redusse a Utrecht (dove o div\u00e8gne protestante, ma o mant\u00e8gne o so carattere aristocratego) e in Aostria, dove into 1840 o v\u00e8gne riformao da l'imperat\u00f4 Ferdinando I, diventando un orde cavagesco ecclexastego nobili\u00e2, ch'o recedeiva pe l'amiscion \u0153utto groei de nobilt\u00e6, religion cattollica, \u00e2to censo: a casa prin\u00e7ip\u00e2 a l'ea a Bo\u00e7an; l'Orde o g'aiva di compiti uspi\u00e6i, e o doveiva mantegn\u00ee sempre leste quarantequattro colonne de sanit\u00e6 milit\u00e2, comme l'Orde Marian co-o qu\u00e6 o v\u00e8gne fuso ciu tardi. Co-o 1919 l'Orde o no fu abolio, ma v\u00e8gne sospeizo a so attivit\u00e6 e fun ser\u00e6 e nommine e i inscri\u00e7ioin."}
{"id": "10626", "revid": "126875", "url": "https://lij.wikipedia.org/wiki?curid=10626", "title": "Federigo II", "text": ""}
{"id": "10628", "revid": "126877", "url": "https://lij.wikipedia.org/wiki?curid=10628", "title": "Vene\u00e7\u00e7ia", "text": ""}
{"id": "10629", "revid": "242", "url": "https://lij.wikipedia.org/wiki?curid=10629", "title": "Se\u00e7illia", "text": ""}
{"id": "10630", "revid": "2355", "url": "https://lij.wikipedia.org/wiki?curid=10630", "title": "Sve\u00e7\u00e7ia", "text": ""}
{"id": "10631", "revid": "126880", "url": "https://lij.wikipedia.org/wiki?curid=10631", "title": "Martin Lut\u00ea", "text": ""}
{"id": "10632", "revid": "126881", "url": "https://lij.wikipedia.org/wiki?curid=10632", "title": "Napolion", "text": ""}
{"id": "10633", "revid": "127040", "url": "https://lij.wikipedia.org/wiki?curid=10633", "title": "\u00c6rminnia", "text": ""}
{"id": "10634", "revid": "127041", "url": "https://lij.wikipedia.org/wiki?curid=10634", "title": "Germannia", "text": ""}
{"id": "10635", "revid": "127042", "url": "https://lij.wikipedia.org/wiki?curid=10635", "title": "Ordine Teutonico", "text": ""}
{"id": "10639", "revid": "12052", "url": "https://lij.wikipedia.org/wiki?curid=10639", "title": "Primma Go\u00e6ra Mondi\u00e2", "text": "Primma go\u00e6ra mondi\u00e2, conflito de dimenscioin intercontinent\u00e6, combatt\u00fao da-o 1914 a-o 1918. Innesc\u00e2 da-e prescioin na\u00e7ionalisteghe e da-e tenden\u00e7e imperialisteghe cortiv\u00e6 da-e poten\u00e7e \u0153\u00fcropee a part\u00ee da-a segonda meit\u00e6 do 19\u00b0 sec., a l'ingugette 28 paixi e a vidde contraposte e for\u00e7e de l'Inteiza (Fran\u00e7a, Gran Bretagna, Ruscia, Italia e so ali\u00e6) e i Impei Centr\u00e6 (Aostria-Ungaja, Germania e so ali\u00e6). A l'assonse una dimenscion mondi\u00e2 da-o ponto de vista di tiatri di scontri asc\u00ec: se combatt\u00e8, oltre che in \u0152\u00fcropa, inte l'Imp\u00eao ottoman, inte colonnie todesche in Axia e in sce tutti i mo\u00e6. E battagge decixive se desgugettan in \u0152\u00fcropa, in sce 5 fronti: quello ocident\u00e2, tra Fran\u00e7a e Germania, longo a Marna e a Somme; l\u2019orient\u00e2, \u00f2 ruscio, esteizo e privo de barree natur\u00e6; o meridion\u00e2, \u00f2 serbo; l\u2019aostro-italian, in sce-e Alpi orient\u00e6 e inta Carnia; o grego, a n\u00f2rd de Salonicco.\nO scci\u0153uppo da gu\u00e6ra.\nInti primmi anni do 20\u00b0 sec. and\u00f2 deliniandose doi blocchi contrapposti: Fran\u00e7a e Gran Bretagna, da 'na parte, ass\u00e1d\u00f2n a so alian\u00e7a inte l\"'Inteiza cordi\u00e2\" (1904) e porton into so campo, progrescivamente, Ruscia, Giappon e Italia; da l'atra, i \u2018impei centr\u00e6\u2019, Aostria-Ungaja e Germania, ligon a liatre l\u2019Imp\u00eao ottoman. Inti m\u00e6ximi anni e crixi interna\u00e7ion\u00e6 se fe\u00e7\u00e7an ricorente, in particol\u00e2 apr\u0153uvo a l'anescion da Bosnia-Erzegovina da parte de l'Aostria-Ungaja (1908), ch'a l'aliment\u00f2 i scontri inti Balchen, prin\u00e7ip\u00e2 fogo\u00e2 de tenscioin insemme co-a competi\u00e7ion franco-todesca, a\u00e7eiza da-a sconfita fran\u00e7eize de Sedan do 1870. A question de Alsa\u00e7ia e Lor\u00e6na, a rivalit\u00e6 nav\u00e2 anglo-tedesca, l\u2019indebolimento de l'Imp\u00eao ottoman doppo e gu\u00e6re balcaniche e o problema di streiti, i irredentismi balcaneghi, a crixi de l'Imp\u00eao aostro-ung\u00e6go e i aspia\u00e7ioin italia\u00f1e ean tutti fato\u00ee che mena\u00e7\u00e7avan a paxe e\u00fcropea. A caosa descadenante da gu\u00e6ra a fu l\u2019assascinnio, a Sarajevo, pe man de \u2019n\u2019organizza\u00e7ion patriottica e na\u00e7ionalista serba, de l'ar\u00e7iducca Fran\u00e7esco Ferdinando d\u2019Asburgo, erede a-o trono aostro-ungarico (28 zugno 1914).\nDoppo l\u2019attentao, l\u2019Aostria-Ungaja, \u00f3tegnua man libbera da-a Germania, a lan\u00e7\u00f2 un \"ultimatum\" (23 luggio 1914) a-a Serbia, ritegnindola coresponsabile. Mentre e can\u00e7elaje \u0153\u00fcropee, specce o ministro di esteri britannego E. Grey, s'impegnavan pe trov\u00e2 una solu\u00e7ion pa\u00e7iffica, o 28 luggio l\u2019Aostria a deciar\u00f2 gu\u00e6ra a-a Serbia. A cade\u00f1a di alian\u00e7e a fe\u00e7\u00e7e pre\u00e7ipit\u00e2 a scitua\u00e7ion: a Ruscia a rispose co-ina mobilita\u00e7ion gener\u00e2. A Germania a deciar\u00f2 gu\u00e6ra a-a Ruscia (1\u00b0 agosto), da p\u0153u a-a Fran\u00e7a (3 agosto), quindi a viol\u00f2 a n\u0153\u00fctralit\u00e6 de Luscemburgo e Belgio (1-4 agosto); quest'atto de for\u00e7a o decise l\u2019ingresso in gu\u00e6ra da Gran Bretagna contra a Germania. Poche settema\u00f1e doppo (23 agosto) o Giappon asc\u00ec o l'intr\u00f2 into conflito, in quante aliao da Gran Bretagna; Fran\u00e7a, Gran Bretagna e Ruscia san\u00e7ionon co-o Patto de Londra (4 settembre 1914) una vea e proppia alian\u00e7a. A Turchia, timoosa da Ruscia e lig\u00e2 a-a Germania, a decret\u00f2 a ci\u00f3s\u00faa di streiti (29 settembre) a-a navega\u00e7ion commerci\u00e2 e a s'un\u00ec (12 novembre) a-i Impei centr\u00e6. O Portogallo o se schi\u00f2 a-o scianco de l'Inteiza. Segge in Fran\u00e7a segge in Germania a solu\u00e7ion milit\u00e2 a fu apoggi\u00e2 asc\u00ec da-i partii socialisti, ini\u00e7ialmente in sce de poxi\u00e7ioin n\u0153\u00fctraliste. Ali\u00e2 di Impei centr\u00e6, l\u2019Italia o l'arest\u00f2 n\u0153\u00fctr\u00e2; a manc\u00e2 consurta\u00e7ion da parte di ali\u00e6 e o carattere ofenscivo da gu\u00e6ra ne giustificavan giuridicamente a poxi\u00e7ion.\nI eventi bellichi into 1914-15.\nFronte occident\u00e2.\nO conflito o comen\u00e7\u00f2 con l\u2019ofensciva todesca contra a Fran\u00e7a traverso o Luscemburgo e o Belgio, segondo o cian elaboao into 1905 da-o A. von Schlieffen, acugeito da-o cappo de stato maggi\u00f4 H.J. von Moltke. A Germania, impegn\u00e2 in sce doi fronti, a l'amiava a consegu\u00ee una rappida vittoia in sce-o fronte ocident\u00e2, pontando in sce Pariggi. I ofenscive in Lore\u00f1a e verso i Ardenne (18 agosto) e quella in dire\u00e7ion de Sarrebourg e de Morhange (14-19 agosto) lan\u00e7\u00e6 da-o gener\u00e2 fran\u00e7eize C.-J.-J. Joffre fallin. Inta battaggia de frontee (22-25 agosto), longo o confin franco-belga, a V arm\u00e2 fran\u00e7eize e o corpo de spedi\u00e7ion britannego fun battui e constreiti a reti\u00e2se. A capit\u00e2 fran\u00e7eize a fu sarv\u00e2 da-o contratacco do Joffre (battaggia da Marna 5-10 settembre), ch'o constrinse i Todeschi a riceg\u00e2 a N do sciumme Aisne. Doppo a battaggia de l'Aisne (13-17 settembre), ch'a l'arest\u00f2 a spinta franco-ingleize, e for\u00e7e contraposte comen\u00e7on 'na serrie de man\u0153uvre in dire\u00e7ion do streito de Calais, pe gu\u00e2gn\u00e2 o controllo di porti in sce-a Mannega. A cosc\u00ec d\u00edta \u2018corsa a-o m\u00e2\u2019 a s'arest\u00f2 inte Fiandre: respinti scin a aloa da-i Tedeschi i tentativi d'agjamento franco-ingreixi, inte battagge de l'Yser (18 ottobre-10 novembre) e de Ypres (23 ottobre-15 novembre), i ali\u00e6 ariescin a evit\u00e2 o sfondamento nemigo e a stabilizz\u00e2 o fronte. O ban\u00e7o de perdie o fu a l'incirca de 200.000 ommi in ciaschedun scheamento. O fronte ocident\u00e2 o se fiss\u00f2 in sce 'na linia trincer\u00e2 ch'a taggi\u00f2 o continente da-a costa belga scin a-a n\u0153\u00fctr\u00e2 Svi\u00e7\u00e7ea; a-a gu\u00e6ra de movimento di primmi meixi sai\u00e6 seguio circa 3 anni de gu\u00e6ra de logoramento conduta da-e trincee e pontez\u00e2 da sciortie ofenscive che se concludeivan inte de carnefixi\u00f1e de inuxit\u00e6 propor\u00e7ioin, sen\u00e7a scignificativi avan\u00e7amenti milit\u00e6.\nFronte orient\u00e2.\nA Est, e for\u00e7e rusce avan\u00e7\u00e6 inta Pruscia orient\u00e2 doppo a vittoia de Gumbinnen (19-20 agosto) subin a catastrofe de Tannenberg (26-30 agosto) e a battaggia di Laghi Masui (9-14 settembre) a determin\u00f2 a so retiadda da-a Pruscia. Doppo a primma ofensciva ruscia de Gali\u00e7ia (18 agosto-11 settembre; i cosacchi a cavallo se spinzettan in Ungaja), a gravit\u00e6 da desf\u00e6ta Aostriaca a l'indusse i Todeschi a intervegn\u00ee da-a rente a-i Aostriachi, ma fun costreiti a-o ricegamento (20 ottobre), mentre i Rusci sferavan a segonda ofensciva in Gali\u00e7ia, fra Leopoli e Przemy\u015bl (18 ottobre-2 novembre). Co-a segonda ofensciva de Polonia, curmin\u00e2 inta battaggia de \u0141\u00f3d\u017a (17-26 novembre), i Tedeschi impedin l\u2019invaxon do proppio teritoio, bloccando into contempo l\u2019ofensciva de l'aversaio contra i Aostriachi. O 23 zen\u00e2 1915 i Aostriachi, apoggi\u00e6 da-e for\u00e7e todesche, a\u00e7ercion e destrussan a X arm\u00e2 ruscia a Aogust\u00f3w (17 frev\u00e2). Cheita Przemy\u015bl, a ter\u00e7a grande ofensciva ruscia contra i Aostriachi (22 mar\u00e7o-10 arv\u00ee 1915), curmin\u00e2 inta battaggia de Pasqua, a costrinse l\u2019arm\u00e2 de E. von B\u00f6hm Ermolli a riceg\u00e2 der\u00ea o crin\u00e2 di Carpa\u00e7\u00e7i, dove se stabilizz\u00f2 temporaniamente o fronte.\nTer\u00e7o fronte.\nO 9 dexembre 1914 o governo italian, in base a l'art. 7 do Trattao da Triplixe, o domand\u00f2 a l'Aostria di compensci teritori\u00e6 pe-a so avan\u00e7\u00e2 inti Balchen, che fun refi\u00e6. Da-o settembre a l'aveiva intanto inandiao de trattative co-e possan\u00e7e de l'Inteiza, precisando e so receste teritori\u00e6 (i teritoi compreixi inte l\u2019\u00e6rco arpin, scin a-o Quarn\u00e2, e un \u00e7erto regimme d'aotonomia pe-i Italien de Darma\u00e7\u00e7ia), che o ministro di Esteri S. Sonnino o port\u00f2 da p\u0153u avanti con maggio\u00ee preteize insce l\u2019Adriatego, pe garant\u00ee a l'Italia a segue\u00e7a marittima, scin a-a concruxon do Patto segretto de Londra do 26 arv\u00ee 1915, co-o qu\u00e6 l\u2019Italia a s'impegn\u00f2 a arv\u00ee i ostilit\u00e6 contra l\u2019Aostria entro 30 giorni da-a firma do protocollo. Denon\u00e7i\u00e2 o 3 mazzo a Triplixe, a gu\u00e6ra a l'Aostria a fu diciar\u00e2 o 24. L\u2019Aostria a l'aveiva predisposto un robusto schiamento difenscivo in sce-e poxi\u00e7ioin de confin longo l\u2019Ison\u00e7o e i artue do Carso e i mezi ofenscivi de l'eser\u00e7ito italian ean scarsci, raxon pe-a qu\u00e6 a gu\u00e6ra a l'assonse da subbito un carattere de logoramento: 4 ofenscive insce l\u2019Ison\u00e7o (23 zugno-7 luggio; 18 luggio-3 agosto; 21 ottobre-4 novembre; 10 novembre-5 dexembre), guid\u00e6 da-o gener\u00e2 L. Cadorna, no stocon a difeisa nemiga, ma l\u2019Aostria a fu oblig\u00e2 a invi\u00e2 in sce-o n\u0153uvo fronte de for\u00e7e sempre ciu numiose.\nL\u2019offensciva aostro-tedesca.\nDoppo o sfondamento tedesco in sce-o fronte (battaggia de Gorlice-Tarn\u00f3w, 1-3 mazzo 1915) e a sucesciva riconquista de Przemy\u015bl e Liopoli, o 25 agosto caze' Brest-Litovsk asc\u00ec, mascima forte\u00e7\u00e7a do versante ocident\u00e2 de l'Impeo ruscio. O cappo de stato maggi\u00f4 E. von Falkenhayn o l'ordin\u00f2 (25 settembre) a di gruppi de l'esercito tedesco de pass\u00e2 in sce-a difensciva a caosa da prescion produta da l'ofensciva fran\u00e7eize inta Champagne e da necescit\u00e6 de for\u00e7e disponibile inti Balchen. A Germania a l'aveiva conseguio un grande successo: i Rusci aveivan perso circa a meit\u00e6 di effettivi, con relativi armamenti, e aveivan dov\u00fao abandon\u00e2 circa 500.000 km2 de teritoio; tuttavia, no ean st\u00e6ti induti a-a paxe separ\u00e2, comme sperava i gener\u00e6 P.L. von Hindenburg e F. Conrad. L\u2019intr\u00e2 da Burgaja in gu\u00e6ra a scianco di Impei centr\u00e6 (14 ottobre 1915) a segn\u00f2 o crollo da Serbia (battaggia de Kosovo, 24-29 novembre), atacc\u00e2 da ogni parte. Fallie in primaveia asc\u00ec e a\u00e7ioin franco-ingreixi inti Dardanelli e a Galippoli, progett\u00e6 da-o Churchill in primmo l\u0153ugo pi arv\u00ee 'na via de comunica\u00e7ion diretta co-a Ruscia, o 1915 o se ser\u00f2 co-o rafor\u00e7amento de poxi\u00e7ioin di Impei centr\u00e6 a oriente.\nI sviluppi into 1916.\nFronte occident\u00e2.\nMentre i Anglo-Fran\u00e7eixi ean constreiti a asp\u00eat\u00e2 a st\u00e6 pe lan\u00e7\u00e2 un\u2019ofensciva in sce-a Somme (pe difetto de materi\u00e6 bellichi e no essendo in grao i ali\u00e6 Rusci e Italien de prest\u00e2ghe agiutto primma), o Falkenhayn o pigi\u00f2 l\u2019ini\u00e7iativa de 'na grande battaggia de logoramento in sce-o fronte de Verdun, tegn\u00fao da-i Fran\u00e7eixi, inta persuaxon che-a Fran\u00e7a, demoralizz\u00e2, a l'avi\u00e6 domandao a paxe. A battaggia de Verdun, desgugeitase fra o 21 frev\u00e2 e o 24 zugno 1916, a resurt\u00f2 una gran vitoia difensciva fran\u00e7eize e scimbolo de l'invin\u00e7ibilit\u00e6 de l'Inteiza, sciben che-a Germania a l'inflisse a l'esercito nemigo ben ciu perdie de quant'a ne sub\u00ec, reduxendo insemme a parte\u00e7ipa\u00e7ion di Fran\u00e7eixi a-a battaggia da Somme. O deximpegno de Verdun o v\u00e8gne da l'ofensciva descaden\u00e2 da-i Anglo-Fran\u00e7eixi o 1\u00b0 luggio, inta qu\u00e6 i mezi missi in d\u0153uvia se rivelon i maggio\u00ee scin a aloa impegn\u00e6 e aparse un\u2019arma n\u0153uva, o caro armao. A battaggia da Somme (1\u00b0 luggio-23 novembre 1916) a comport\u00f2 de perdie imponente de ommi e mezi, mentre inte nisciun ponto s'avan\u00e7\u00f2 ciu de 5 km, in sce 'n fronte de 8-9 km.\nFronte italian.\nO maresciallo aostriaco F. Conrad o l'inandi\u00f2 in arv\u00ee una grande ofensciva in sce-o Trentin contra i Italien, co-a finalit\u00e6 de sfond\u00e2 o fronte de l'Ison\u00e7o. L\u2019ofensciva a fu blocc\u00e2 da-a difficort\u00e6 de l'artigiaja pesante a segu\u00ee, in teren difi\u00e7ile, o progresso de l'infantaja; o 14 zugno comen\u00e7\u00f2 a controfensciva italia\u00f1a, concluzase o 25 co-o ricegamento gener\u00e2 di Aostriachi. Super\u00e2 a mena\u00e7\u00e7a in sce-o Trentin, o Cadorna o mesci\u00f2 ommi e mezi (27 luggio-4 agosto) da-o Trentin insce l\u2019Ison\u00e7o e o l'atacc\u00f2 de sorpreiza i Aostriachi, e for\u00e7e di qu\u00e6 ean relativamente scarse asc\u00ec pe-i prelevamenti f\u00e6ti a fav\u00f4 do fronte orient\u00e2. L\u2019atacco do 6-17 agosto (sesta battaggia de l'Ison\u00e7o) o port\u00f2 a-a conquista de Gori\u00e7ia, sen\u00e7a perde per\u00f2 o so carattere de battaggia de logoramento. Vegnua men a rottua do fronte a E de Gori\u00e7ia, a settima (14-16 settembre), l\u2019ottava (9-12 ottobre) e a nona (31 ottobre-4 novembre 1916) battaggia de l'Ison\u00e7o rientron into schema di impegni de logoramento.\nFronte orient\u00e2.\nA E, tra o 4 zugno e o 27 agosto in sce 'n fronte de 350 km fu sferao in Volinia l\u2019ofensciva de A.A. Brusilov, a quarta e urtima grande ofensciva ruscia, concepia in origine in fon\u00e7ion de inlegeimento do fronte italian. I risurt\u00e6, squ\u00e6xi nulli contra o sett\u00f4 todesco, fun grandioxi contra i Aostriachi, a danno di qu\u00e6 i Rusci conseguin di noteivi vantaggi teritoi\u00e6 e sorvetutto milit\u00e6. Intanto avegniva di importanti mutamenti inte l'\u00e2to comando de poten\u00e7e centr\u00e6: Falkenhayn o fu sostituio o 27 agosto da-o P.L. von Hindenburg e o E. Ludendorff, esponenti da conce\u00e7ion strategica de l'anintamento.\nIntrao a Romania in gu\u00e6ra contra i Impei centr\u00e6 o 27 agosto 1916, o comando ruscio o se prepar\u00f2 a 'n atacco d\u2019impeto co-o concorso de truppe rome\u00f1e contra l\u2019Ungaja e a Gali\u00e7ia co-a spian\u00e7a d'inflizze a-e possan\u00e7e centr\u00e6 una sconfita decixiva. Conformemente a-a strategia do comando ruscio, i Romen porton o mascimo sfor\u00e7o ofenscivo inta Transcilvania. Ma l'Hindenburg o l'avva formao doi potenti gruppi de arm\u00e6: un a N, inta Transcirvania, sotta o comando do Falkenhayn, e un a S, in sce-o Danubbio, a-i ordini de A. von Mackensen. Mena\u00e7\u00e7ao de invaxon in sce-a so frontea meridion\u00e2, o stato Maggi\u00f4 romen o l'arest\u00f2 l\u2019ofensciva inta Transcilvania e o transfei parte de so truppe verso o fronte meridion\u00e2. O Falkenhayn o 29 settembre o pass\u00f2 a l'ofensciva e inte 18 giorni, doppo tr\u00e6 battagge, a Transcilvania a l'ea liber\u00e2. Nonostante o repiggio de l'ofensciva do A.A. Brusilov (1-15 ottobre), di opia\u00e7ioin fran\u00e7eixi pe-a riconquista do teritoio perd\u00fao in gio a Verdun, e di a\u00e7ioin italia\u00f1e con l\u2019ottava e a nona battaggia de l'Ison\u00e7o, o stato maggi\u00f4 tedesco o comen\u00e7\u00f2 una vasta opia\u00e7ion che, doppo a battaggia de l'Arge\u015f (1-3 dexembre) e o riconzonzimento de doe gren arm\u00e6, a se concluse con l\u2019ocupa\u00e7ion de Bucarest (6 dexembre).\nFronti mino\u00ee.\nInto Caocaso, in Iran e in Mesopotamia, Rusci e Britanneghi agivan in dire\u00e7ion de Baghdad. I eserciti do zar avan\u00e7on, a pr\u0153uvo a ciu sucesci, scin a-i laghi de Van e Urmia (Iran), mentre i Britanneghi, ariv\u00e6 scin a Kut al-Amarah, in sce-a sponda scinistra do sciumme Tigri, ghe fun a\u00e7erci\u00e6 e battui o 26 arv\u00ee 1916. I Turchi into 1915-16 incontron trei insucesci into tentativo d\u2019insedi\u00e2se in sce-o Can\u00e2 de Suez; doppo l\u2019urtimo scacco (agosto 1916), i Britanneghi passon a-a controfensciva, zonzendo a-e s\u0153ugge da Palesti\u00f1a.\nA gu\u00e6ra in sc\u00ee mo\u00e6.\nIn conseguen\u00e7a de l'acordio franco-britannego do novembre 1913, a flotta britannega a l'ebbe a difeisa de tutti i oceani, in particol\u00e2 do M\u00e2 do Nord, do Passo de Calais e do ba\u00e7\u00ee orient\u00e2 do Mediterrannio; a-a flotta fran\u00e7eize fu afiao a difeisa da Mannega ocident\u00e2 e do ba\u00e7\u00ee ocident\u00e2 do Mediterranio. o 29 luggio 1914, a flotta da battaggia britannega a l'aveiva razonto Scapa Flow (Orcadi), base adatta pe intervegn\u00ee tempestivamente contra a flotta todesca.\nInto 1914 ebbe l\u0153ugo o 1\u00b0 novembre a battaggia de Coronel (Cile), inta qu\u00e6 l\u2019armiagio tedesco M. von Speer o l'inflisse a-i Britanneghi una dua sconfita, e l\u20198 dexembre 1914 quella de Falkland, inta qu\u00e6 l\u2019armiagio F.C.D. Sturdee o l'anint\u00f2 e unit\u00e6 todesche.\nInta gu\u00e6ra in sce-o m\u00e2 i Tedeschi s'avarsan de 'na n\u0153uva arma, quella do sottomarin (\"Unterseeboote\", da-o qu\u00e6 U-Boot ), ch'a fe\u00e7\u00e7e a primma comparsa o 22 settembre 1914, a l'\u00e2te\u00e7\u00e7a de Hook of Holland, dove trei incroxato\u00ee cora\u00e7\u00e6 britanneghi fun afond\u00e6 inte pochi menuti. A gu\u00e6ra sottomari\u00f1a a se rivel\u00f2 ciu frutoza de quella de corsa, ma doppo l\u2019afondamento do piroscafo statunitense \"Lusitania\" (7 mazzo 1915), pe evit\u00e2 de comprica\u00e7ioin co-i USA a Germania a-a sospeize in sce-e coste ocident\u00e6 de izoe britanneghe e inta Mannega, mantegnindoa solo che into Mediterranio. Into mar\u00e7o 1916 E. von Capelle, suced\u00fao a-a ghia da \"Hochseeflotte\" a-o A. von Tirpitz, teorego da gu\u00e6ra sottomari\u00f1a inlimit\u00e2, o decize de impegn\u00e2 e unit\u00e6 de superfi\u00e7ie inte 'na conduta de gu\u00e6ra ofensciva contra a flotta britannega: o 31 mazzo 1916 ghe fu a battaggia do J\u00fctland, a sola gran battaggia nav\u00e2 do conflito. A mari\u00f1a tedesca a l'inflisse a-a \"Grand Fleet\" ciu danni de quelli ri\u00e7evui, ma l\u2019effetto strategico da battaggia o fu a fav\u00f4 da Gran Bretagna, perch\u00e9 a \"Hochseeflotte\" a no s'areizeg\u00f2 ciu in m\u00e2 averto. A gu\u00e6ra contra o traffego in sce-o m\u00e2 a sai\u00e2 repigi\u00e2 in grande da-a Germania o 31 zen\u00e2 1917, ma pi \u0153uvia di soli somerzibbili, impieg\u00e6 pe-a primma votta sen\u00e7a restri\u00e7ioin.\nI sviluppi into 1917.\nFronte ocident\u00e2.\nL\u2019ofensciva gener\u00e2 prevista da-e possan\u00e7e de l'Inteiza pe-a primmaveia do 1917 a no poe' cont\u00e2 in sce-o concorso da Ruscia, imbosa da-a rivolu\u00e7ion de frev\u00e2: l\u2019atacco do R.-G. Nivelle (9 arv\u00ee-5 mazzo), finalizzao a-a rapida rottua do fronte tedesco, o n'arest\u00f2 inrimediabilmente compromisso. I Fran\u00e7eixi se impossesson do \"Chemin-des-Dames\" a prexo de sacrifi\u00e7\u00e7i t\u00e6 che l\u2019ofensciva, lonxi da-o razonze o scopo, a demoralizz\u00f2 profondamente l\u2019esercito; no s'ariesc\u00ec manco a concentr\u00e2lo con l\u2019a\u00e7ion in sce-o fronte italian, dove a dexima battaggia de l'Izon\u00e7o (12 mazzo-7 zugno) a fu sfer\u00e2 doppo a fin de l'ofensciva franco-britannega. I Ingreixi, ben ciu forti di Fran\u00e7eixi, inscistettan pe-a continoa\u00e7ion da lotta con de finalit\u00e6 de sfondamento, ma o n\u0153uvo comandante in cappo de truppe Fran\u00e7eixi H.-P.-O. P\u00e9tain o se gh'opoze. Fra i opia\u00e7ioin par\u00e7i\u00e6 intrapreize da-i Fran\u00e7eixi, fu importante o repiggio do \"Mort-Homme\", presso Verdun (20-25 agosto), e a battaggia da Malmaison (21-26 ottobre). I Ingreixi, press\u00e6 da-a gu\u00e6ra sottomari\u00f1a a oltran\u00e7a, aveivan interesse a alontan\u00e2 i Todeschi da-e coste do Belgio e, forti de l'agiutto fornioghe da l'imp\u00eao coloni\u00e2, fun in grao d'assumme da l\u00f4 l\u2019ini\u00e7iativa: e truppe britanneghe no realizzon che di progresci loc\u00e6, ma o comando e l\u2019ezercito todesco ne risurton duamente prov\u00e6. L\u2019atacco de Cambrai (a primma battaggia, 20-23 novembre, inta qu\u00e6 i cari d\u2019ass\u00e2to fun d\u0153uvi\u00e6 in massa) a consent\u00ec de realizz\u00e2 un\u2019avan\u00e7\u00e2 de 10 km de profondit\u00e6 in 10 \u00f4e; ma a controfensciva todesca do 23 a l'anull\u00f2 inte 'n corpo i vantaggi conseguii da-i aversai.\nFronte orient\u00e2.\nL\u2019attacco ruscio sferao o 1\u00b0 de luggio nonostante o grado\u00e2 desciorvimento de l'esercito o 19 luggio, o s'arest\u00f2 do tutto sotta l\u2019a\u00e7ion da controfensciva di Impei centr\u00e6 e l\u2019ocupa\u00e7ion todesca de Riga (3 settembre) a segn\u00f2 o sfacelo definitivo de l'esercito ruscio. O 26 de novembre i bolscevichi mont\u00e6 a-o poei domandon de tratt\u00e2 l\u2019armisti\u00e7io, stipulao o 15 de dexembre. I nego\u00e7i\u00e6 de paxe se conclusan o 3 de mar\u00e7o 1918: co-a paxe de Brest-Litovsk a Ruscia a renon\u00e7iava a-e provin\u00e7ie balteghe, a-a Polonia e a l'Ucrai\u00f1a. L\u20198 de frev\u00e2 l\u2019Ucrai\u00f1a asc\u00ec a concluse a paxe, e o 7 de mazzo a Romania.\nL'intervento di USA.\nO repiggio da gu\u00e6ra m\u00e6\u00f1a inlimit\u00e2 (frev\u00e2) da parte di Todeschi o l'aspresci\u00f2 l\u2019intervento in gu\u00e6ra di Americhen, che 'na streita comunan\u00e7a de interesci econommeghi a ligava a-e poten\u00e7e de l'Inteiza; o 6 d'arv\u00ee 1917 o governo de Washington o diciar\u00f2 gu\u00e6ra a-a Germania.\nMentre i sondaggi de paxe da parte di Impei centr\u00e6 fallivan pe mancan\u00e7a d'acenni concreti a-e rivendica\u00e7ioin italia\u00f1e (mar\u00e7o-mazzo 1917), i esponenti de na\u00e7ionalit\u00e6 de l'Imp\u00eao aostro-ung\u00e6go premeivan in senso anti-asb\u00f9rzego e o 20 luggio 1917 o Patto de Corf\u00f9 o fissava e linnie pe-a crea\u00e7ion de 'n stato serbo-croato-sloven. In Germania o dexideio de paxe o trov\u00f2 esprescion inta mo\u00e7ion vot\u00e2 a-o \"Reichstag\" o 19 de luggio 1917 e asc\u00ec o pappa Beneito XV o l'invoc\u00f2 a concruxon da paxe (1\u00b0 agosto 1917). Ma i ponti de vista ean ancon troppo lonten perch\u00e9 se zonzesse a 'n acordio. L\u2019Inteiza, che co-i quattorze ponti formul\u00e6 da-o prescidente di Stati Unii T.W. Wilson, a s'ea d\u00e6ta un programma de grande eficaxa propagandistega e mor\u00e2 e a s'ea orient\u00e2 verso a dissolu\u00e7ion de l'Impeo aostro-ungarico, a l'ariesc\u00ec a respinze l\u2019estremmo sfor\u00e7o aostro-tedesco concentrao in sce-i fronti fran\u00e7eize e italian, determinando finalmente o prevai di ambienti politichi todeschi favoeivi a-a paxe.\nUn peizo no indifferente inte questi sviluppi politego-milit\u00e6 aveiva av\u00fao a politica milit\u00e2 de na\u00e7ionalit\u00e6, desgugeita sorvetutto da Ruscia, Fran\u00e7a e Itallia, co-a constitu\u00e7ion e l\u2019impiego de unit\u00e6 na\u00e7ion\u00e6 polacche, ceche, rome\u00f1e, iugoslave, form\u00e6 con di prexon\u00ea de gu\u00e6ra.\nFronte italian.\nO gener\u00e2 Cadorna o l'intrapreize inta primaveia l\u2019ofensciva stabilia co-i ali\u00e6, ma a dexima battaggia de l'Ison\u00e7o, p\u00f9 superando de gran longa, sotta ogni riguardo, e precedente, a no consegu\u00ec o sfondamento. Inte l'undexima battaggia (17 agosto-15 settembre), l\u2019atacco o fe\u00e7\u00e7e realizz\u00e2 una penetra\u00e7ion de 10 km inta difeiza aostriaca. E perdie di Italien risurton maggio\u00ee de quelle do nemigo, che, tuttavia, o ne risent\u00ec ciu duamente pe-o progrescivo amerm\u00e2se de risorse gener\u00e6 doppo trei anni de gu\u00e6ra. Mentre in Aostria, pe-i complementi, se doveiva ricor\u00ee sorvetutto a-i ferii guarii, in Italia gh'ea ancon larghe risorse inte classe zoeniscime e inte an\u00e7ia\u00f1e (sen\u00e7a conscider\u00e2 e risorse materi\u00e6, stermin\u00e6 doppo l\u2019intervento statunieize). Una masciscia ofensciva aostro-tedesca finalizz\u00e2 a alontan\u00e2 o peigo in sce Trieste e responci\u00e2 i Italien a-o de l\u00e0 da frontea de l'Ison\u00e7o a comen\u00e7\u00f2 o 24 ottobre: l\u2019atacco aostro-germanico o penetr\u00f2 in profondit\u00e6, travozendo e difeise e razonzendo o m\u00e6ximo giorno Caporetto. O Cadorna o dette l\u2019ordine da retiadda e a linia d\u2019aresto a fu stabilia, doppo o convegno interaliao de Peschea e a sostitu\u00e7ion do Cadorna co-o Diaz, in sce-o Piave; i Italien ariescin a arest\u00e2 l\u2019ofensciva aostro-tedesca scaden\u00e2 o 10 novembre insce l\u2019\u00e2tocian d\u2019Axiago e sviluppaase in sce-o Piave e in sce-o Monte Grappa.\nFra e varrie conferen\u00e7e milit\u00e6 interali\u00e6, particol\u00e2 importan\u00e7a a l'aiva av\u00fao quella de Chantilly do 15-16 novembre 1916 inta qu\u00e6 s'ea decizo o prin\u00e7ippio do muttoo apoggio tra i fronti ocident\u00e6, italian e barcanego. Cosc\u00ec, inte l'ottobre 1917 fu inviao in Italia un\u2019arm\u00e2 anglo-fran\u00e7eize, ch'a s'atest\u00f2 in sce-o Mincio a imbast\u00eeve una linnia de difeiza in sce-a qu\u00e6 combatte, into caxo de un urtei\u00f4 cedimento de quella do Piave.\nL\u2019ofensciva aostro-todesca a l'aiva mostrao l\u2019importan\u00e7a de 'n\u2019union sempre ciu streita fra i ali\u00e6; into convegno de Rapallo do 7 de novembre, i trei primmi ministri de Gran Bretagna, Fran\u00e7a e Italia decidettan l\u2019institu\u00e7ion de 'n conseggio superi\u00f4 da gu\u00e6ra interali\u00e2, n\u0153uvo passo insce-a via de l'unit\u00e6 de comando.\nFronti mino\u00ee.\nInto sett\u00f4 balcanico o solo avegnimento importante in sce-o cian strategico o fu l\u2019intr\u00e2 in gu\u00e6ra da Grecia a scianco de for\u00e7e de l'Inteiza o 27 zugno. In Mesopotamia, i Ingreixi ocupon l\u201911 mar\u00e7o Baghdad. In Palesti\u00f1a o gener\u00e2 E. Allenby, travotta a linia turca de Bersabea (1\u00b0 ottobre), o preize Gazza, Giaffa e Gerusalemme. L\u2019avan\u00e7\u00e2 de l'Allenby in sce-a Palesti\u00f1a a l'ea st\u00e6ta apoggi\u00e2 efficaxemente da l'a\u00e7ion de guerriggia conduta inta region da-o T.E. Lawrence (Lawrence d\u2019Arabia), animat\u00f4 da rivotta araba contra l\u2019Imp\u00eao ottoman.\nA gu\u00e6ra in sce-i mo\u00e6.\nLa gu\u00e6ra sottomari\u00f1a inlimit\u00e2 repigi\u00e2 o 1\u00b0 de frev\u00e2 1917 a razonse o mascimo de l'intenscit\u00e6 in arv\u00ee, quande fu afondao circa un milion de ton\u00eai de naviggio mercant\u00ee. Se i somerzibili avessan posci\u00fao continu\u00e2 con un t\u00e2 ritmo de destru\u00e7ion, a Gran Bretagna a no l'avi\u00e6 posci\u00fao sorvevive e i USA no avieivan posci\u00fao transport\u00e2 in \u0152\u00fcropa i eserciti, i viveri e i materi\u00e6, che fun da p\u0153u fat\u00f4 essen\u00e7i\u00e2 de vittoia into 1918. Ma i mezi de difeiza se mostron sempre ciu efficaxi; o transporto de l'esercito statunitense in \u0152\u00fcropa o constitu\u00ec o trionfo do scistema di convolli scort\u00e6. Da-a st\u00e6 do 1917 i mezi ofenscivi aomenton i reizeghi di sottomarin: into M\u00e2 do Nord fu stabilio un sbaramento de mi\u00f1e in sce \u2019n\u2019estenscion de 400 km; de speci\u00e6 nave battuggia munie de ecogoniometri scaregavan contra i sottomarin tedeschi de gran\u00e6 esplodente.\nI sviluppi bellichi into 1918.\nFronte occident\u00e2.\nDoppo l\u2019elimina\u00e7ion da Ruscia e da Romania da-o conflito, o comando tedesco o pass\u00f2 a-a missa a ponto de 'n cian strategico, elaborao da-o Ludendorff, pe consegu\u00ee l\u2019anintamento do nemigo traverso una serie de battagge prepaatoie. Tra mar\u00e7o e zugno fu lan\u00e7ao tr\u00e6 ofenscive, con gran desccegamento d\\ommi e mezi che tuttavia no porton a nisciun di obiettivi strategichi intravisti da/o Ludendorff: ni a separa\u00e7ion di Ingreixi da-i Fran\u00e7eixi, ni a sconfita di Ingreixi in sce-i porti da Mannega, ni a conquista d\\Amiens, ni o controllo da valadda de l'Oise. Into fratempo i Statunieixi, pe/a prescion ali\u00e2, decupricavan i effettivi in \u0152\u00fcropa: tra mazzo e zugno sbarc\u00f2 in Fran\u00e7a 520.000 sordatti. Da mar\u00e7o s'ea realizzao o comando unico inta perso\u00f1a do gener\u00e2 F. Foch, a-o qu\u00e6 fu afiao asc\u00ec de \u2018facort\u00e6 de coordinamento\u2019 in sce-o fronte italian.\nA primma ofensciva a comen\u00e7\u00f2 o 21 mar\u00e7o con un attacco in Piccardia che in 15 giorni de battaggia o guaagn\u00f2 a-i Tedeschi un\u2019avan\u00e7\u00e2 de 60 km in sce circa atretanti de larghe\u00e7\u00e7a, con 300.000 ommi perdui da-i soli Ingreixi.\nO 9 d'arv\u00ee o Luderdorff o scaden\u00f2 un atacco inte Fiandre, con obiettivo a conquista di porti do passo de Calais; inta n\u0153uva ofensciva de Ypres in sce-o prin\u00e7ippio o sucesso o fu noteive; ma o 25, doppo a conquista do Monte Kemmel, con l\u2019aflu\u00ee de riserve, in gran parte Fran\u00e7eixi, i Todeschi sospeizan l\u2019ofensciva.\nPe assest\u00e2 un n\u0153uvo corpo a-i Fran\u00e7eixi, inta parte oposta a quella dov'ea dislocao o grosso di ali\u00e6, Ludendorff o scelse a poxi\u00e7ion do \"Chemin-des-Dames\", naturalmente forte, ma debolmente ocup\u00e2. L\u2019ofensciva, comen\u00e7\u00e2 o 27 mazzo into tr\u00e6to compreizo fra Soissons e Reims, a l'ariesc\u00ec in pin, asc\u00ec pe l\u2019impiego d'iprite, e o 1\u00b0 de zugno i Todeschi zonzeivan in sce-a Marna mena\u00e7\u00e7ando a m\u00e6xima capit\u00e2 fran\u00e7eize: o Foch o ferm\u00f2, tuttavia, l\u2019avan\u00e7\u00e2 concentrando a riserva longo e prin\u00e7ip\u00e6 direttrixe d\u2019urto do nemigo. Sciben ch'a scitoa\u00e7ion strategica a no foise sostan\u00e7iamente megio\u00e2 pe-a Germania, i trei sucesci de primmaveia aveivan scosso l\u2019opinion pubbrica, specie in Fran\u00e7a, che i consciderava presaggi de vittoia definitiva. Mentre se compiva i preparativi pe-o quarto attacco, i Aostriachi scadenon l\u2019ofensciva in sce-o fronte italian.\nA battaggia do Piave.\nInto frev\u00e2-mar\u00e7o 1918 i unit\u00e6 de l'esercito italian poeivan conscider\u00e2se riconstituie: 300.000 ommi e 3000 cannoin aveivan rafor\u00e7ao o fronte. O giorno de l'atacco, i Aostriachi avan\u00e7on contempoaniamente in sce-o fronte montan e in sce quello do Piave; in sce-o primmo, a difeisa italia\u00f1a a l'impoze a-o nemigo de dexiste da l'ofensciva in grande za a seia m\u00e6xima do 15; in sce-o segondo fronte, a seia do 16 zugno l\u2019intervento de riserve italia\u00f1e o blocc\u00f2 asc\u00ec l\u2019atacco aostriaco in sce-o Montello, dove-o 19 comen\u00e7\u00f2 a controfensciva do Diaz, che inte pochi giorni a l'indusse o nemigo a-a retiadda. I Italien aveivan perd\u00fao 90.000 ommi, i Aostriachi 150.000, con enorme consummo de materi\u00e6 bellichi.\nControfensciva e vittoia ali\u00e2.\nA-a quarta ofensciva tedesca contra i Fran\u00e7eixi sfer\u00e2 o 15 de luggio contemporaniamente in sce-a Marna e a E de Reims e arest\u00e2 con forte perdie, o 18 o Foch o l'opose un atacco contra a sacca nemiga do Chemin-des-Dames-Marna: l\u2019unica via de comunica\u00e7ion pe-i arm\u00e6 todesche da Marna, quella Soissons-Fismey, a l'ea a l'improvista mena\u00e7\u00e7\u00e2 da-o nemigo. O Ludendorff o l'ariesc\u00ec a ato\u00e2 un recegamento progrescivo in sce-a Vesle e l\u2019Aisne e quande (3 d'agosto) o Foch o l'ordin\u00f2 a sospenscion da controfensciva i Todeschi aivan perd\u00fao squ\u00e6xi tutti i guaagni realizz\u00e6 con l\u2019atacco do Chemin-des-Dames do 1917.\nPrimma che l\u2019ofensciva gener\u00e2 in sce-o fronte ocident\u00e2 a comen\u00e7esse, in sce-o fronte di Balchen o 15 settembre fu sferao l\u2019ofensciva ch'a costrenze' i Burgai a domand\u00e2 l\u2019armisti\u00e7io, firmao o 29. In conseguen\u00e7a de questo evento tutto o scianco meridion\u00e2 de l'Imp\u00eao aostro-ung\u00e6go o l'ea averto a l'invaxon de l'arm\u00e2 d\u2019oriente. Inte una scitua\u00e7ion gener\u00e2 cosc\u00ec favoeive o Foch o comen\u00e7\u00f2 l\u2019ofensciva, precedua da di attacchi prepaatoi che determinon a crixi mor\u00e2 de l'esercito innemigo (ciu reparti s'amutinon, molti se impegnon debolmente): tra o 26 e o 29 settembre i arm\u00e6 ali\u00e6 (de for\u00e7e ingente statuniense e britanneghe ean ormai in Fran\u00e7a), eseguin di ofenscive concentriche da-o M\u00e2 do Nord a-a M\u0153usa; o 10 d'ottobre a linnia de fortifica\u00e7ion Hindenburg a l'ea stocc\u00e2 e super\u00e2 ovunque. Tra ottobre e novembre i ali\u00e6 responcion progrescivamente e for\u00e7e tedesche da tutto o fronte ocident\u00e2.\nL\u2019ofensciva fin\u00e2 italia\u00f1a.\nL\u2019atacco scade\u00f1ao in sce-o fronte italo-aostriaco da-e for\u00e7e italia\u00f1e o 24 ottobre o l'incontr\u00f2 rescisten\u00e7a in sce-i monti a caosa do teren e, scin a-o 28, in cianua asc\u00ec, p-a pi\u00f1a do Piave, ch'a paralizz\u00f2 l\u2019a\u00e7ion. Atraversao o sciumme gra\u00e7ie a 'na brillante man\u0153uvra do gener\u00e2 E. Caviggia, o 29 m\u00e6ximo fu liberao Vittoio Venneto. O comando aostriaco o comen\u00e7\u00f2 inmediatamente de trattative pe-a reiza incondi\u00e7ion\u00e2, mentre e for\u00e7e italia\u00f1e razonzeivan Trento e, via m\u00e2, Trieste.\nI opia\u00e7ioin into Meddio Oriente.\nIn Turchia, o crollo ruscio o l'aveiva incoraggio i am\u00eee di Zoeni Turchi longo a fascia \u0153\u00fcroaxiatica a N de l'Anatolia: a-a fin de zugno, de truppe turche ocupon Batum, Ardahan, Tabriz e Urmia; a settembre levon a-i Ingreixi o centro petroliffero de Baku. In sce-o fronte da Mesopotamia, a novembre e for\u00e7e britanneghe ocupon a region de Mossul. In Palesti\u00f1a, o 19 settembre o gener\u00e2 Allenby o sferr\u00f2 l\u2019ofensciva tra Rafa\u0101t e o m\u00e2: cheito Tiberiade, Damasco, Beirut e Aleppo, i Turchi sottoscrissan a reiza incondi\u00e7ion\u00e2.\nI armisti\u00e7\u00e7i e i tratt\u00e6 de paxe.\nA Burgaja a concluse l\u2019armisti\u00e7io o 29 settembre 1918, seguia da-a Turchia (30 ottobre). O governo tedesco, in sce solecita\u00e7ion do stato maggi\u00f4, o comen\u00e7\u00f2 o 3 d'ottobre e trattative de paxe in sce-a base di Quattorze ponti; \u00f3tegn\u00fao o consenso generico de T.W. Wilson a nomme di ali\u00e6, o governo constituiose doppo l\u2019abdica\u00e7ion de Ghigermo II o firm\u00f2 l\u2019armisti\u00e7io l\u201911 novembre a Compi\u00e8gne. O 3 a Villa Giusti, presso Paddoa, l'ea st\u00e6to firmao l\u2019armisti\u00e7io italo-aostriaco; l\u201911 l\u2019imperat\u00f4 Carlo I, doppo un estremmo tentativo de transform\u00e2 l\u2019imp\u00eao inte un stato feder\u00e2 in sce-a base de 4 regni na\u00e7ion\u00e6 (Aostria, Ungaja, Polonia e territoi iugoslavi), o l'abdic\u00f2 e o 12 fu proclamao a repubbrica in Aostria, o 16 in Ungaja. E varrie na\u00e7ionalit\u00e6 se davan di governi aotonnomi, scicch\u00e9 o vegio Imp\u00eao asburgico o cessava d'existe.\nPe stabil\u00ee e condi\u00e7ioin de paxe fu riunia a Conferen\u00e7a de Pariggi, ch'a comen\u00e7\u00f2 a-a meit\u00e6 de zen\u00e2 1919. Gh'ea rapresentao tutti i stati vin\u00e7ito\u00ee, ma solo a-e gren possan\u00e7e \u2013 Stati Unii, Gran Bretagna, Fran\u00e7a, Italia, Giappon \u2013 ea riservao de deliber\u00e2 in sce tutte e costioin, mentre i mino\u00ee intervegnivan solo se direttamente interess\u00e6. O programma de paxe britannego, sostegn\u00fao da-o D. Lloyd George, o l'amiava a rende inoccoa a Germania e a pigi\u00e2ghe e colonnie; quello fran\u00e7eize, impersonao da-o G. Clemenceau, o tendeiva a infer\u00ee un corpo decixivo a-o tradi\u00e7ion\u00e2 nemigo tedesco, ch'o vendichesse o 1870 e o desse a-a Fran\u00e7a de dueive garantie; quello statunitense, propugnao da-o Wilson, o se concretava inte 'na paxe inspi\u00e2 a-i prin\u00e7ippi di quattorze ponti, ma o l'urtava contra una re' d\u2019interesci che ne rendeivan diffi\u00e7ile l\u2019aprica\u00e7ion; quello italian o tendeiva a assegu\u00e2 a l'Italia o confin arpin, a suprema\u00e7ia inte l'Adriatego, una sfea d\u2019influen\u00e7a balcanica, di compensci coloni\u00e6. O poco entuxiasmo mostrao, in nomme di grandi sacrifixi soferti, pe-i prin\u00e7ipi wilsonien, o fin\u00ec co-o cre\u00e2 a l'Italia una scitua\u00e7ion diplomatica diffi\u00e7ile.\nSe zonse cosc\u00ec a-i varri tratt\u00e6: de Versagge co-a Germania (28 zugno 1919), de Saint-Germain con l\u2019Aostria (10 settembre 1919), de Neuilly co-a Burgaia (27 novembre 1919), do Trianon con l\u2019Ungaja (4 zugno 1920), de S\u00e8vres co-a Turchia (10 agosto 1920). A Germania a perse e colonie, a flotta milit\u00e2 e mercant\u00ee e di destreiti minerai; ghe fu imposto l\u2019obrigo de ripara\u00e7ioin e o divieto de tegn\u00ee un esercito superi\u00f4 a 100.000 ommi. Sorzette di n\u0153uvi stati: a Polonia, a Cecoslovacchia, a Iugoslavia, a Finlandia, a Lituania, a Lettonia, l\u2019Estonia, l\u2019Albania; e di atri subin di prefondi mutamenti de frontee. L\u2019Italia a l'\u00f3t\u00e8gne o confin alpin, ma arest\u00f2 insoluo a costion adriatega co-o n\u0153uvo stato iugoslavo e quella di compensci coloni\u00e6. Molte costioin fun rinvi\u00e6 e molte decixoin v\u00e8gnan modific\u00e6 inti anni sucescivi, con di conseguenti motivi de perscistente agita\u00e7ion e inrequete\u00e7\u00e7a.\nE conseguen\u00e7e da gu\u00e6ra.\nIn sce-o teren da strategia milit\u00e2 a primma gu\u00e6ra a segn\u00f2 una vir\u00e2 epoc\u00e2 a motivo, in primmo l\u0153ugo, da difuxon di arme aotomatiche che reizan estremamente dispendioso in termini de vitte uma\u00f1e o tradi\u00e7ion\u00e2 atacco d'infantaia \u00f2 de cavallaia a-e posta\u00e7ioin nemighe; \u00e7o o determin\u00f2 l\u2019evolu\u00e7ion da-a gu\u00e6ra de movimento a-a gu\u00e6ra de poxi\u00e7ion \u00f2 de logoramento: l\u0153ugo privilegiao de l'aspetto milit\u00e2 do conflito o fu dunque a trincea. In sce-o cian de innova\u00e7ioin tecnologiche nascette in questo periodo un di protagonisti di futui confliti, o caro armao, adotao da-i Britanneghi into 1916. Tra i atre novit\u00e6 relative a-i armamenti ghe fu i gas asfiscianti (che impozan l\u2019obrigo da maschera antigas), l\u2019aeroplan (sciben armao de metragiatrixe, o fu d\u0153uviao pe-o ciu a scopo ricognitivo), o sottomarin. L\u2019exigen\u00e7a de coordin\u00e2 e mesci\u00e2 di enormi contingenti in sce 'n fronte ben ampio a dette l\u0153ugo a-o sviluppo de telecomunica\u00e7ioin e a-o masciscio impiego di mezi motorizz\u00e6.\nA leva de massa (fu mobilitao complescivamente 65 mioin d'ommi) e e speize milit\u00e6 determinon o fenommeno, inte quella mezua ineddito, da mobilita\u00e7ion tot\u00e2 do paise belligerante: da-a produ\u00e7ion industri\u00e2 stimol\u00e2 da-e commisse stat\u00e6 a-o ra\u00e7ionamento di generi aliment\u00e6, da-a programma\u00e7ion da produ\u00e7ion agricola a-a censua in sce-a stampa, scin a l'identifica\u00e7ion do teritoio pattrio comme \u2018fronte interno\u2019, a gu\u00e6ra a penetr\u00f2 inte tutti i gangli soci\u00e6 de na\u00e7ioin, determinando in particol\u00e2 l\u2019inaspimento do controllo represcivo stat\u00e2. Questo o l'assonse forme e contegnui particolarmente relevanti a traverso a propaganda, l\u2019impeio in sce-i meccanismi produttivi, l\u2019aresto di discidenti \u00f2 di paxifisti.\nL\u2019adexon de popola\u00e7ioin a-e rispettive politiche na\u00e7ion\u00e6 a no fu omogennia ni continnoa into tempo: o 1917 o fu l\u2019anno de maggi\u00f4 tenscion soci\u00e2 inte molti stati \u0153\u00fcropei (incluzo l\u2019Italia); in Ruscia o macontento popol\u00e2 o se lig\u00f2 a-i dezastri do fronte e a-a determina\u00e7ion di rivolu\u00e7ionai generando a Rivolu\u00e7ion d\u2019ottobre.\nO dezaxo do doppogu\u00e6ra, conesso a-o vegn\u00ee meno do controllo soci\u00e2 e a-e difi\u00e7ile riconverscioin de economie de gu\u00e6ra, o l'invest\u00ec torna e societ\u00e6 \u0153\u00fcropee into so insemme. Otr'a-e rivendica\u00e7ioin do movimento operaio (ch'assonsan ampie\u00e7\u00e7a e radicalit\u00e6 inedite), va consciderao i movimenti di ex combattenti, i partii e i movimenti contadin (sorvetutto inte l'\u0152\u00fcropa orient\u00e2), i movimenti de donne (ch'aveivan difusamente sostituio a-a produ\u00e7ion i ommi mobilit\u00e6), e n\u0153uve forma\u00e7ioin politiche. Inte varri paixi (tra i qu\u00e6 l\u2019Italia, dove l\u2019esploxon di movimenti de massa a segn\u00f2 a fin do regimme liber\u00e2 e a fu a l'origine do fascismo), l\u2019insemme de queste tenscioin a caoz\u00f2 di scompensci polittichi e institu\u00e7ion\u00e6.\nL\u2019\u0152\u00fcropa into so complesso a sciort\u00ec da-o conflito indebolia da-e vittime (circa 8 mioin de morti e 20 mioin de ferii), da-e destru\u00e7ioin, da-i debiti. In sce-a scena mondi\u00e2, i Stati Unii pe-a primma votta ean sciortii da l'isoa\u00e7ionismo (pe rientr\u00e2ghe co-a sconfita do partio de Wilson into 1920) mescciandose inte vexende politiche \u0153\u00fcropee, mentre a Ruscia sovietica a rispondeiva a-o tentativo de sofocamento durante a gu\u00e6ra civ\u00ee co-a fonda\u00e7ion de l'Interna\u00e7ion\u00e2 comunista (1919).\nI tratt\u00e6 de paxe no superon e rivalit\u00e6 na\u00e7ion\u00e6 ch'ean st\u00e6te a l'origine da gu\u00e6ra, creando e premesse pe di urterio\u00ee confliti; in particol\u00e2, a dissolu\u00e7ion de l'Aostria-Ungaja e e condi\u00e7ioin de reiza imposte a-a Germania riverson e tenscioin na\u00e7ion\u00e6 in sce molti di n\u0153uvi stati. Densci de tenscioin se presentavan asc\u00ec i raporti tra e poten\u00e7e vin\u00e7itrixe e a Germania, a-a qu\u00e6 fu imposto de condi\u00e7ioin politiche, economiche e milit\u00e6 mai tanto aspie da rivel\u00e2se fito inrealisteghe.\nCiu in gener\u00e2, fall\u00ec o tentativo da Societ\u00e6 de Na\u00e7ioin (istituia into 1919) de constru\u00ee un organismo pe 'n n\u0153uvo scistema de raporti interna\u00e7ion\u00e6."}
{"id": "10640", "revid": "127067", "url": "https://lij.wikipedia.org/wiki?curid=10640", "title": "Primma gu\u00e6ra mondi\u00e2", "text": ""}
{"id": "10641", "revid": "242", "url": "https://lij.wikipedia.org/wiki?curid=10641", "title": "\u0152\u00fcropa", "text": ""}
{"id": "10642", "revid": "242", "url": "https://lij.wikipedia.org/wiki?curid=10642", "title": "E\u00fcropa", "text": ""}
{"id": "10643", "revid": "127071", "url": "https://lij.wikipedia.org/wiki?curid=10643", "title": "Europa", "text": ""}
{"id": "10649", "revid": "127150", "url": "https://lij.wikipedia.org/wiki?curid=10649", "title": "Primma Gu\u00e6ra Mondi\u00e2", "text": ""}
{"id": "10650", "revid": "12052", "url": "https://lij.wikipedia.org/wiki?curid=10650", "title": "Segonda Gu\u00e6ra Mondi\u00e2", "text": "Segonda gu\u00e6ra mondi\u00e2, conflito into qu\u00e6 fu coingugeito squ\u00e6xi tutti i paixi do mondo, combatt\u00fao da-o 1939 a-o 1945. I prin\u00e7ip\u00e6 contendenti fun Gran Bretagna, Fran\u00e7a, Stati Unii d'America e Union Sovietica da una parte, Germania, Italia e Giapon da l'\u00e2tra. A fu una gu\u00e6ra tot\u00e2 sotta diversci aspetti: giograffego, perch\u00e9 a l'interess\u00f2 tutti i continenti; economico, perch\u00e9 a costrinse i paixi coingugeiti a un sfor\u00e7o produttivo sen\u00e7a precedenti; idiologgico, perch\u00e9 combattua pe di idi\u00e6 radicalmente contrapposti; demograffego, perch\u00e9 a coingugette a popola\u00e7ion civ\u00ee in p\u00e2 mezua de for\u00e7e milit\u00e6.\nE premisse.\nO fallimento da Societ\u00e6 de Na\u00e7ioin.\nI presupposti do trattao de Versailles, che addossavan a-a Germania e a l'Aostria a responsabilit\u00e6 da primma gu\u00e6ra, no poeivan a-a longa \u00ease a\u00e7ett\u00e6 da-i Tedeschi; d'\u00e2tra parte, e condi\u00e7ioin finan\u00e7iaie e territori\u00e6 imposte a-a Germania, mentre da un lao ean troppo due, da l'\u00e2tro no ean suffixente a imped\u00edne a resurre\u00e7ion milit\u00e2 e industri\u00e2. De f\u00e6to, e claosole do trattao costituin o terren de cortua pe una renascita do militarismo e do na\u00e7ionalismo tedesco.\nAtre mena\u00e7\u00e7e a-a paxe s'andon addensando into corso di anni 1930, mostrando a debole\u00e7\u00e7a da Societ\u00e6 de Na\u00e7ioin. L'impreiza giapponeize in Manciuria (1931-32), co-a costitu\u00e7ion do st\u00e6to vassallo do Manchoukuo, a l'inferse un primmo corpo a-o prin\u00e7ippio da segue\u00e7a collettiva e a se concluse co-a sciortia do Giapon da-a Societ\u00e6 de Na\u00e7ioin, abbandon\u00e2 into 1933 da-a Germania asc\u00ec, doppo o fallimento da Conferen\u00e7a de Zenevia pe o disarmo. Mentre o governo nazista o dava libera attua\u00e7ion a un masciscio incremento de for\u00e7e milit\u00e6, in viola\u00e7ion de limita\u00e7ioin imposte da-o trattao de paxe, areston asc\u00ec prive de efficaxe applica\u00e7ion e san\u00e7ioin decret\u00e6 da-a Societ\u00e6 de Na\u00e7ioin contra l'Italia quande a l'attacc\u00f2 l'Etiopia (1935). Quande a Germania o riocup\u00f2 militarmente a Renannia (7 mar\u00e7o 1936), a fu a Gran Bretagna, int'o spiito proprio da diploma\u00e7ia tradi\u00e7ion\u00e2 votta a un equilibbrio de for\u00e7e, pe contrast\u00e2 in \u0152\u00fcropa l'influen\u00e7a de URSS, Fran\u00e7a e Italia, a neg\u00e2 o so consenso a un intervento attivo da Societ\u00e6 de Na\u00e7ioin. A sciortia form\u00e2 de l'Italia fascista da-a Societ\u00e6 de Na\u00e7ioin into dexembre 1937 a ne san\u00e7ion\u00f2 definitivamente a crixi.\nE rela\u00e7ioin interna\u00e7ion\u00e6.\nA conquista de l'Etiopia a l'aveiva visto a Germania nazista a scianco de l'Italia fascista: o ligamme o se raffor\u00e7\u00f2 con l'accordio in sce l'annescion tedesca de l'Aostria (11 luggio 1936), a nascita de l'asse Romma-Berlin (incontro Hitler-Ciano, 20-24 ottobre 1936), e a comun politica risguardo a gu\u00e6ra civ\u00ee in Spagna (1936-39), dove se mezuon pe a primma votta direttamente e for\u00e7e do fascismo e de l'antifascismo e\u00fcropeo. Da alloa a scena politica interna\u00e7ion\u00e2 a fu domin\u00e2 da-e manifesta\u00e7ioin violente da voent\u00e6 de poten\u00e7a germanega. Into mar\u00e7o 1938 s'ebbe l'annescion tedesca de l'Aostria. L\u2019accordio de Monnego do settembre 1938, ch'o l'aotorizz\u00f2 a Germania a occup\u00e2 i Sudeti o sarv\u00f2 provvisoiamente a paxe ma, doppo l'annescion di Sudeti, l'occupa\u00e7ion tedesca de Boemmia e Moavia, co-a conseguente dissolu\u00e7ion da Cecoslovacchia (15 mar\u00e7o 1939), a reize ci\u00e6a a-a classe dirizente britannega l'imposcibilit\u00e6 da polittica de \"appeasement\" scin a alloa perseguia. O governo de Londra o l'approv\u00f2 di ingenti stan\u00e7iamenti pe e for\u00e7e arm\u00e6 e a coscri\u00e7ion obrigatoia. O 22 mazzo 1939 fu concluso a Berlin l'allian\u00e7a italo-tedesca (notta asc\u00ec comme patto d'\u00e2\u00e7\u00e2).\nO patto de no aggrescion tedesco-sovietico (patto Ribbentrop-Molotov), sciglao o 23-24 agosto 1939, in vista de l'attacco a-a Polonia, o costitu\u00ec l'antecedente immediao de l'attacco tedesco a-a Polonia e quindi da n\u0153uva gu\u00e6ra mondi\u00e2. O 1\u00b0 settembre 1939 a Polonia a fu invasa; o 3 Fran\u00e7a e Gran Bretagna deciaron gu\u00e6ra a-o \"Reich\". L\u2019Italia scin da-o 1\u00b0 settembre aveiva invece deciarao a \"no belligeran\u00e7a\", l'astenscion da-o conflito essendo imposta tanto da l'imprepaa\u00e7ion milit\u00e2 e mor\u00e2 do paize, quanto da l'ostilit\u00e6 da coro\u00f1a e de gran parte de m\u00e6xime sfee dirizzente fasciste.\nO conflito in \u0152\u00fcropa: 1939-40.\nPolonia e Finlandia.\nSuperio\u00ee in numero e provviste de mezi cora\u00e7\u00e6 e de l'appoggio de l'avia\u00e7ion, e for\u00e7e tedesche liquidon rapidamente a rescisten\u00e7a da Polonia, che o 15 de settembre a fu invasa da-e truppe sovietiche asc\u00ec. O 28 de settembre (Varsavia a l'ea cheita o giorno primma) a firma de un trattao fra Germania e URSS a defin\u00ec i rispettivi possesci inta Polonia e e zone d'influen\u00e7a de doe poten\u00e7e in \u0152\u00fcropa orient\u00e2. Occup\u00e6 Lettonia, Estonia e Lituania, i Sovietichi attaccon a Finlandia (30 novembre), ch'a l'aveiva refiao de cescioin territori\u00e6 e ch'a capitol\u00f2 doppo una strennoa difeiza (mar\u00e7o 1940).\nDanemarca e Norveggia.\nRespinta da Gran Bretagna e Fran\u00e7a un'offerta de paxe (6 ottobre 1939), a Germania a mesci\u00f2 contra a Danemarca e a Norveggia (9-27 arv\u00ee 1940) pe procu\u00e2se una linnia de base pe circond\u00e2 a Gran Bretagna. A Danimarca, territorialmente contigua, a fu occup\u00e2 sen\u00e7a rescisten\u00e7a inte poche \u00f4e; o rappido successo de l'attacco a-a Norveggia o fu dov\u00fao a-a superiorit\u00e6 aerria da Germania, ch'a ghe consent\u00ec o dominnio do Skagerrak e a sconseggi\u00f2 l'Amiraliato de Londra da l'impegn\u00e2se a fondo inte una zona lonta\u00f1a da-e proprie baze.\nPaixi Basci, Belgio e Fran\u00e7a.\nCon l'attacco contra l'Occidente, comen\u00e7ao o 10 mazzo 1940, inti Paixi Basci i Tedeschi costrenzettan a-a capitola\u00e7ion l'eser\u00e7ito olandeize in 5 giorni. O 13 de mazzo aveivan sfondao ogni difeisa fra Namur e Sedan. O comando fran\u00e7eize, percose a rottua in sce-a M\u0153usa a mezuava solo 50 km e a linnia Maginot a l'ea intatta, o pens\u00f2 che foise suffixente concentr\u00e2 de truppe de riserva, a N e a S de colonne nemighe de sfondamento, pe tampon\u00e2 o versamento e pigi\u00e2 ciu tardi l'offensciva. Ma o no l'ea preparao a sostegn\u00ee una gu\u00e6ra manovr\u00e2 da-e gren unit\u00e6 cora\u00e7\u00e6 tedesche. De catastrofe in catastrofe (o Belgio o s'arreize o 28), a battaggia da Manega a se concluse, o 3 de zugno, co l'ariescia evacua\u00e7ion de truppe britanneghe da Dunkerque. O 5 de zugno, co-a battaggia de Fran\u00e7a comen\u00e7\u00f2 l'urtima fase da campagna de l'Ovest: da-o 5 a l'11 de zugno, l'eser\u00e7ito fran\u00e7eize o fu annintao e o 22 de zugno, a Rethondes, a Fran\u00e7a a firm\u00f2 l'armisti\u00e7io co-a Germania, e o giorno doppo con l'Italia, intervegnua o 10 zugno.\nTra e conseguen\u00e7e politiche do crollo fran\u00e7eize gh'\u00e8 da includde o raffor\u00e7amento de l'asse co-a firma do Patto tripartio (27 settembre 1940) tra Germania, Italia e Giapon.\nA battaggia aerrea d'Inghilt\u00e6ra.\nO successo radic\u00e2 e in mezua no prevista in sce-a Fran\u00e7a o poze a-o comando tedesco o problema de un grande sbarco in Gran Bretagna, che, guid\u00e2 aoa da W. Churchill, a l'aveiva respinto de n\u0153uve proposte de paxe (19 luggio 1940). Hitler e o gener\u00e2 A. Jodl, aoto\u00ee do cian d'invaxon, se propozan an\u00e7itutto a conquista da superiorit\u00e6 \u00e6ia in sce-a Manega, in moddo da interd\u00ee dieivemente i \u00e6goe de quello m\u00e2 a-a Mari\u00f1a britannega. Un masciscio attacco \u00e6io tedesco, attuao tra l'8 d'agosto e o 31 d'ottobre (ma scin a-o mazzo succescivo saieivan proseguii i bombardamenti notturni inte \u00e7itt\u00e6 industri\u00e6), o se concluze con l'insuccesso. L'avia\u00e7ion tedesca, pe a mancan\u00e7a de bombard\u00ea a grande aotonomia de x\u0153uo, a se rivel\u00f2 impotente a sottopo\u00f1e l'intrego territoio nemigo a di attacchi pesanti, prolong\u00e6 e precixi. I Ingreixi, superio\u00ee inte l'addestramento a-o x\u0153uo strategico, se zovon \u00f4tr'a \u00e7o do radar, ancon ignotto a-i Tedeschi. O fallimento da battaggia aerrea d'Inghilt\u00e6ra o l'ebbe de conseguen\u00e7e risolutive in sce l'exito da gu\u00e6ra, perch\u00e9 a Gran Bretagna a mant\u00e8gne o controllo \u00e6io da Manega e a Germania a dovette renon\u00e7i\u00e2 a-o cian d'invaxon progettao.\nL'intervento de l'Italia.\nO 10 de zugno l'Italia a l'aveiva diciarao gu\u00e6ra a-a Fran\u00e7a e a-a Gran Bretagna, inte l'err\u00e2 convin\u00e7ion che e sciorte do conflito foisan decize. E opia\u00e7ioin (battaggia de Alpi Occident\u00e6) contra a Fran\u00e7a, ormai desf\u00e6ta, se desgugettan fra o 21 e o 23 de zugno e fun sospeize o 24 con l'armistizio de Villa Incisa.\nPe l'Italia inte un primmo periodo a gu\u00e6ra a l'ebbe comme tiatro escluxivo o Mediterrannio: e battagge de Punta Stilo (8-9 luggio 1940) e de Cappo Te\u00fcladda (27 novembre 1940) mostron l'inferiorit\u00e6 strategica da Mari\u00f1a italia\u00f1a pe a mancan\u00e7a de nave porta-aerrei; a scitua\u00e7ion italia\u00f1a a s'aggrav\u00f2 urteriomente pe l'attacco aerreo de sorpreiza contra a flotta concentr\u00e2 a Taranto (11 novembre). Inta battaggia de Cappo Matapan (27-28 mar\u00e7o 1941), l'uso notturno do radar da parte britannega o l'avi\u00e6 aggravao a sconfita da flotta italia\u00f1a, ch'a no l'avi\u00e6 ciu posci\u00fao contrast\u00e2 a superiorit\u00e6 nemiga.\nA gu\u00e6ra in Affrica.\nInte l'Affrica Orient\u00e2 Italia\u00f1a l'intr\u00e2 de l'Italtia into conflito a port\u00f2 l'Asse a contatto con l'Impeo britannego in Egitto, Sudan, Uganda, Kenya, Somalia, pe una frontea de circa 6000 km. Inte ciu lonta\u00f1e regioin do so impeo d'Africa o st\u00e6to Maggi\u00f4 britannego, pe guaagn\u00e2 tempo e pe risparmi\u00e2 energie e ommi, o l'abbandon\u00f2 e zone ciu mena\u00e7\u00e7\u00e6 da-a sciacante supeioit\u00e6 ini\u00e7i\u00e2 italia\u00f1a: cosc\u00ec fu evacuao a Somalia britannega. A controffensciva a fu prepar\u00e2 contemporaniamente in Affrica Orient\u00e2 e in Libbia: into primmo territoio, pe o netto squilibbrio de for\u00e7e opposte, doppo circa un anno e mezo de opia\u00e7ioin, a difeisa italia\u00f1a a no poette evit\u00e2 a vittoia britannega (6 arv\u00ee 1941, capitola\u00e7ion de Addis Abeba; 27 novembre 1941, cheita de Gondar, urtimo presciddio italian in Etiopia a depo\u00f1e i arme).\nIn Affrica settentrion\u00e2, doppo l'occupa\u00e7ion de Sciddi Barrani a \u0153uvia de l'Eser\u00e7ito italian comandao da R. Graziani (12 settembre 1940), i Ingreixi, a-o comando do gener\u00e2 A.P. Wavell sferron un'offensciva (8 dexembre 1940-9 frev\u00e2 1941) ch'a se spinse scin a Bengaxi, mena\u00e7\u00e7ando gravemente in Affrica l\u2019Italia. L'intervento de rinfor\u00e7i \u00e6ii tedeschi e de un rezimento cora\u00e7ao (\"Afrika Korps\"), a-o comando de E. Rommel o l'invert\u00ec i rapporti de for\u00e7e: fra o 28 mar\u00e7o e o 29 arv\u00ee 1941, e for\u00e7e britanneghe, inte una scitua\u00e7ion de netta inferiorit\u00e6 (tanto ciu che o governo o l'aveiva disposto che una parte de l'arm\u00e2 da Cirenaica a foise invi\u00e2 in Grecia), fun costreite a l'abbandon da Cirenaica. Restava in man britannega Tobruk, importante punto d'appoggio pe e futue opia\u00e7ioin, inutilmente ascidi\u00e2 da-e for\u00e7e de l'Asse.\nO conflito into 1940-41.\nE campagne de l'Asse in Grecia e inti Balchen.\nA gu\u00e6ra d'aggrescion contra a Grecia intrapreiza da l'Italia o 28 ottobre 1940, doppo un'ini\u00e7i\u00e2 penetra\u00e7ion into sett\u00f4 de l'Epio, pe l'incagnia rescisten\u00e7a grega a s'ea resciorta inte un sostan\u00e7i\u00e2 fallimento, costrenzendo i arm\u00e6 italia\u00f1e a retrocedde, subindo forte perdie, in poxi\u00e7ion ciu vexi\u00f1a a-i porti de sbarco. Pe raffor\u00e7\u00e2 a scitua\u00e7ion de l'Asse inta region barcanega, compromissa da-i insuccesci da campagna italia\u00f1a in Grecia, Hitler o l'accentu\u00f2 a prescion in sce-a Burgaja, che o 1\u00b0 mar\u00e7o 1941 a l'ader\u00ec a-o Tripartio; pe frontezz\u00e2 e conseguen\u00e7e do corpo de st\u00e6to antinazista in Iugoslavia (27 mar\u00e7o 1941), o 6 d'arv\u00ee comen\u00e7\u00f2 a campagna pe l'occupa\u00e7ion da Iugoslavia, che o 18 a fu costreita a l'armisti\u00e7io.\nIntanto, i arm\u00e6 tedesche provegninte da-a Burgaia occup\u00e2 intron in Traxa; a linnia Metax\u00e0s (eretta inta zona de confin da Grecia co-a Bulgaja) a fu rapidamente ag\u00ef\u00e2 e e masse cora\u00e7\u00e6 tedesche razonsan Salonicco dove, doppo o rembarco do corpo de spedi\u00e7ion britannego, o 23 d'arv\u00ee fu firmao l'armisti\u00e7io tra Grecia e poten\u00e7e de l'Asse. Padroin de Salonicco, da valle do Vardar e da conca de Monastir, i Tedeschi occupon doppo una rapida campagna tutta a Grecia (3 mazzo 1941) e inte 24 giorni fu compia a conquista aerria de Cretta.\nA primma campagna contra l'URSS.\nDoppo o van tentativo de ceg\u00e2 a Gran Bretagna e de persuadde a Spagna a-a collabora\u00e7ion milit\u00e2, Hitler, into tim\u00f4 de un intervento soviettico contra a Germania, o decise de invadde l'URSS, ch'a l'aveiva conquistao di territoi a O (zugno 1940, annescion di st\u00e6ti balteghi, aquixi\u00e7ion da-a Romania de Bessarabia e Bucovina settentrion\u00e2). In gaa sotterrannia co-a diploma\u00e7ia sovietica, l'Asse o consegu\u00ec di decixivi succesci in \u0152\u00fcropa centro-orient\u00e2: adexon (novembre 1940) a-o Tripartio de Ungaja e Romania (seguie da-a Burgaja); doppo l'occupa\u00e7ion de Iugoslavia e Grecia, a Vienna o 23 arv\u00ee a diploma\u00e7ia italo-tedesca a sanciva a nascita do N\u0153uvo orde balcanego: condominio de l'Asse in sce-a Slovenia, assegna\u00e7ion da costa dalmata a l'Italia, ch'a l'\u00f3tegniva asc\u00ec o protettoato in sce-o ricostituio Monteneigro, di compensci territori\u00e6 inta Iugoslavia a Ungaixi e Burgai (questi urtimi s'ingrandivan asc\u00ec a speize da Grecia).\nConsolid\u00e2 a proprio fav\u00f4 a scitua\u00e7ion strategica, a Germania a comen\u00e7\u00f2 o 22 zugno 1941 e opia\u00e7ioin de gu\u00e6ra contra l'URSS. O cian d\u2019attacco (opia\u00e7ion Barbarossa) o fu quello de tot\u00e2 anientamento ideao da Hitler, portao a sottovalut\u00e2 a conscisten\u00e7a milit\u00e2 do nemigo. A strategia de l'Arm\u00e2 rossa, a-a qu\u00e6 se dovette a sarve\u00e7\u00e7a de l'URSS, a fu de impegn\u00e2 o nemigo quante ciu a longo poscibile, sarvo, a-o momento crittico, sottraise a-o combattimento fandose scuo do spa\u00e7io: fun interposte distan\u00e7e sci\u00f1a de 250 km, in moddo da esaor\u00ee e forma\u00e7ioin motocora\u00e7\u00e6, che zonzeivan a-a fin da tappa prive de carburante; \u00f4tr'a \u00e7o, percose \u00e7itt\u00e6 e campagne vegnivan destrute segondo a tattega da \"t\u00e6ra brux\u00e2\", i complesci cora\u00e7\u00e6 tedeschi arestavan fermi in atteiza di rifornimenti. Asc\u00ec pe o ritardo imposto a l'avan\u00e7\u00e2 da-i complesci difenscivi da linnia Stalin, solo che o 10 novembre 1941 e for\u00e7e tedesche affronton o scistema difenscivo de Mosca: quande o 6 de dexembre, doppo di giorni de combattimenti sostegnui inte ciu avverse condi\u00e7ioin de climma e de terren, o meccanismo da \"Wehrmacht\" concentrao contra Mosca o cess\u00f2 de fon\u00e7ion\u00e2, i Sovietichi s'asbrion inta primma controffensciva d'uverno.\nA diploma\u00e7ia alli\u00e2a.\nInte l'agosto 1941 se manifeston za i effetti politico-diplomatteghi da n\u0153uva aggrescion tedesca: un accordio anglo-sovietico o port\u00f2 a l'occupa\u00e7ion comu\u00f1a de l'Iran, indispensabile ponte de transcito pe i rifornimenti che da-a Gran Bretagna alimenton a rescisten\u00e7a sovietica.\nInto frattempo, con l'applica\u00e7ion do \"Lease and Lend Act\" (11 mar\u00e7o 1941), una poderosa corente de agiutti milit\u00e6 a-e democra\u00e7ie a s'ea messa in movimento da-i USA, dove o Congresso scin da-o 1937 o l'aveiva abbandonao a politica isoa\u00e7ionistega dando ini\u00e7io a-o riarmo da na\u00e7ion. O 14 agosto 1941 F.D. Roosevelt e Churchill s'incontron a Argentia (T\u00e6ran\u0153uva) pe a compila\u00e7ion da Carta atlantega, ci\u00e6a manifesta\u00e7ion do propoxito statunitense de parte\u00e7ip\u00e2 direttamente a-a gu\u00e6ra.\nL'attacco giapponeize.\nContra i USA o 27 settembre 1940, a l'undeman da sconfita fran\u00e7eize, o Giapon o l'aveiva aderio a-o Patto tripartio ch'o-o ligava a Germania e Italia co-o scopo ch'o servisse a-i so propoxiti de penetra\u00e7ion inte l'Axia orient\u00e2. In effetti, l'attezamento de sostan\u00e7i\u00e2 conlaboa\u00e7ion imposto a-o goerno fran\u00e7eize da-a Germania o consent\u00ec a-o Giappon de sottomette gradualmente into 1940-41 tutta l'Indoci\u00f1a fran\u00e7eize. Otr'a \u00ease fonte pre\u00e7iosa de mateie primme, o possesso do Sud-Est axiatego o doveiva serv\u00ee pe rescinde ogni contatto di USA co-a Ci\u00f1a e l\u2019intrega Axia orient\u00e2, scin a Scingap\u00f4; una votta sconfita a Ci\u00f1a con l'occupa\u00e7ion de vie de rifornimento statunieize in Birmania, i Stati Unii saieivan st\u00e6ti infin costreiti a riconosce a preminen\u00e7a do Giappon inte l'Estremmo Oriente. I strepitoxi ma inluz\u00f3i succesci riport\u00e6 da-i Tedeschi inta campagna de Ruscia de l'est\u00e6-aotunno 1941 aveivan convinto i circoli milit\u00e6 niponneghi che a rescisten\u00e7a sovietica a stesse pe croll\u00e2 e che foise zonto pe o Giappon o momento d'inseise into conflito in atto in Occidente. Mentre ch'ea in corso de trattative diplomateghe con Washington, o 7 dexembre 1941 (un'\u00f4a primma che avesse l\u0153ugo a-a Casa Gianca l'odien\u00e7a recesta da-a rappresentan\u00e7a diplomatica giaponeize) o governo do gener\u00e2 H. Tojo, mediante l'attacco de Pearl Harbor o dette repenti\u00f1amente ini\u00e7\u00e7io, a-a gu\u00e6ra co-i USA (Italia e Germania intrian in gu\u00e6ra contra i Stati Unii l'11 dexembre). O 10 dexembre, 2 unit\u00e6 britanneghe a grande raggio d\u2019a\u00e7ion, a \"Repulse\", e a \"Prince of Wales\", fun affond\u00e6 into Paxiffego. Inte 4 meixi, o Giappon o l'attu\u00f2 a parte ciu importante do programma ini\u00e7i\u00e2 de espanscion territori\u00e2 in Axia: a Thailandia invaza a se alli\u00f2 co-o Giappon (21 dexembre), che da quello territoio o scaden\u00f2 l'offensciva contra a Malaysia e Scingap\u00f4; Hong Kong o caze' a dexembre, a zen\u00e2 fun invase Birmania, Indie Orient\u00e6 Olandeixi, N\u0153uva Guinea, Salomon e Feipi\u00f1e.\nA conferen\u00e7a de Washington.\nChurchill e Roosevelt inta primma conferen\u00e7a de Washington (22 dexembre 1941-14 zen\u00e2 1942) decidettan de concentr\u00e2 o sfor\u00e7o prin\u00e7ip\u00e2 de gu\u00e6ra contra a Germania, a-o fin d'imped\u00ee l'attua\u00e7ion do so cian de controllo de tutto o poten\u00e7i\u00e2 economico e\u00fcropeo mediante o sciaccamento de l'URSS e de rest\u00e2 provizoiamente in sce-a difensciva into Paxiffego. Arest\u00e6 con poche cora\u00e7\u00e6 a dispoxi\u00e7ion doppo Pearl Harbor, i USA costruin a ritmo accelerao e portaerrei, pe adegu\u00e2se a-e n\u0153uve exigen\u00e7e da tattica \u00e6ronav\u00e2. S'aseguon in t\u00e2 moddo o successo contra i Giapponeixi inte battagge do M\u00e2 di Coali (7-8 mazzo 1942) e de Midway (4-6 zugno 1942), che sventon a mena\u00e7\u00e7a diretta verso l'Aostrallia.\nI opia\u00e7ioin belliche into 1942-43.\nA bataggia de Stalingraddo.\nInta posa invern\u00e2, i Sovietichi aveivan riorganizzao i corpi cora\u00e7\u00e6 e sorvetutto raffor\u00e7ao potentemente l'artigiaja anticaro, mentre e fornitue di Anglo-americhen seguivan una curva ascendente. In campo tedesco o sfor\u00e7o o v\u00e8gne a gravit\u00e2 squ\u00e6xi solo che in sce-o gruppo sud che, a-o comando de F. von Bock, o l'avi\u00e6 dov\u00fao destruzze i arm\u00e6 sovietiche distribuie fra o M\u00e2 d'Azov e a region de Kursk, sfond\u00e2 tra Vorone\u017e e \u0160achty, in sce-o vertixe de l'ansa do Don (de fronte a Stalingraddo), quindi, con un movimento de converscion, marci\u00e2 verso Mosca da tergo. O cian difenscivo sovietico o consciderava obiettivo fondament\u00e2 o mantegnimento do sett\u00f4 de Vorone\u017e, pe evit\u00e2 l'ingugimento diretto de Mosca da Est. I succesci conseguii a luggio e inta primma decade d'agosto contra o nemigo in rotta ch'o l'abbandonava, deximao, di immensci teritoi, condussan l'\u00e2to comando tedesco a-a decixon de sottrae a l'arm\u00e2 cora\u00e7\u00e2 de von Bock, diretta verso Stalingraddo, un bon ter\u00e7o di effettivi, pe asbrialo a-a conquista di petrolli do Caocaso. Cosc\u00ec a \"Wehrmacht\" a s'atrov\u00f2 a persegu\u00ee scimurtaniamente doi obiettivi separ\u00e6 l'un da l'\u00e2tro da de distan\u00e7e enorme inte qu\u00e6 a mancan\u00e7a de vie de comunica\u00e7ion a rendeiva imposcibili i scangi di ommi e di mezi. L'attacco sovietico, n\u00f2tto co-o nomme de Opera\u00e7ion Uran e lanciao o 19 novembre, aveiva imprexonao a VI arm\u00e2 tedesca into sett\u00f4 de Stalingraddo, tra o Don e o Vorga. A controffensciva sovietica d'inverno, sviluppaase da-o 10 zen\u00e2 1943, a recacci\u00f2 i Tedeschi (mar\u00e7o 1943), in sce-o medio Donez. L'exito da battaggia de Stalingraddo a segn\u00f2 a fin de l'impulso offenscivo tedesco e dette av\u00edo a-a gu\u00e6ra de esaorimento, a tutto vantaggio da coali\u00e7ion anglo-russo-statunieize.\nA-a campagna de Ruscia piggi\u00f2 parte di unit\u00e6 italia\u00f1e: o Corpo de Spedi\u00e7ion Italian in Ruscia (CSIR), a-o comando do gener\u00e2 G. Messe (luggio 1941-aotunno 1942), o fu succescivamente integrao con di \u00e2tre unit\u00e6 scin a razonze l'entit\u00e6 de una arm\u00e2 (VIII arm\u00e2 \u00f2 ARMIR, Arm\u00e2 Italia\u00f1a de Ruscia), a-o comando do gener\u00e2 I. Gariboldi. O combatt\u00e9, inte de drammatiche condi\u00e7ioin de inadeguate\u00e7\u00e7a de mezi, a battaggia difensciva do Don.\nA campagna d'Affrica, 1941-43.\nO gener\u00e2 britannego C. Auchinleck, disponendo de truppe do Commonwealth doppo a capitola\u00e7ion de l'Africa Orient\u00e2 Italia\u00f1a e d\u0153uviando i primmi mezi fornii in grande mezua da-i Stati Unii, o scaden\u00f2 un'offensciva (11 novembre 1941-11 zen\u00e2 1942) co-a qu\u00e6 o l'ariesc\u00ec a rioccup\u00e2 tutta a Cirenaica. O grosso de for\u00e7e mobili de l'Asse o l'aveiva per\u00f2 posci\u00fao mettise in sarvo, e pochi giorni doppo o comando de l'Asse, ri\u00e7evui di noteivi rinfor\u00e7i, o sferr\u00f2 a ter\u00e7a offensciva (21 zen\u00e2-10 frev\u00e2 1942), ch'a sorpreize i Ingreixi esaorii e i costrinse a reti\u00e2se da-a Cirenaica, a ecce\u00e7ion do porto de Tobruk.\nInta quarta e urtima offensciva de l'Asse (27 mazzo-30 zugno 1942), occup\u00e2 Tobruk (21 zugno) e cheita Marsa Matruh, i Ingreixi fun inseguii sci\u00f1a a l'istmo de el-'Alam\u00e8in, dove o 30 e for\u00e7e italo-tedesche s'atteston. O n\u0153uvo comandante ingleize, B.L. Montgomery, o 23 d'ottobre o sferr\u00f2 a ter\u00e7a offensciva britannega, travozendo o 3 novembre o diaframma difenscivo de el-'Alam\u00e8in. L'Asse o perdette l'ini\u00e7iativa de opia\u00e7ioin; i alli\u00e6 l'8 novembre sbarcon in Argeria e in Marocco, portandose into frev\u00e2 1943 a-i margini da Tunixia, dove a Mareth e Akarit i Italien se difeizan validamente contra l'VIII arm\u00e2 britannega. O 17 arv\u00ee-13 mazzo, i Angloamerichen sferron l'offensciva fin\u00e2, ch'a l' elimin\u00f2 e for\u00e7e de l'Asse in Africa. L'11 mazzo, o gener\u00e2 H.-J. von Arnim o firm\u00f2 a reiza di Tedeschi, o 13 de mazzo s'arreise i Italien asc\u00ec.\nA-o sbarco angloamerican in Marocco e Argeria, fe\u00e7\u00e7e seguito a costitu\u00e7ion do comit\u00e1to fran\u00e7eize de libia\u00e7ion, capezao da-o gener\u00e2 C. De Gaulle. Ebban alloa av\u00edo in Fran\u00e7a e in tutti i paixi occup\u00e6 da-i Tedeschi (ma asc\u00ec in Italia) e a\u00e7ioin da rescisten\u00e7a: sciopperi, sabotaggi e a guerriggia di partixen.\nA battaggia de l'Atlantego.\nDa-o prin\u00e7ippio do conflito scin a-o mazzo 1945, ebbe l\u0153ugo inte l'Atlantego o confronto tra i alli\u00e6 e e for\u00e7e de l'Asse pe o controllo de rotte de navega\u00e7ion d\u0153uvi\u00e6 da-i primmi pe i rifornimenti di armamenti e mateie primme. A-o prin\u00e7ippio da gu\u00e6ra o naviggio de superfi\u00e7ie pesante franco-britannego o l'ea enormemente supei\u00f4 a quello tedesco. A gu\u00e6ra de corsa a scent\u00f2 doppo l'elimina\u00e7ion da cora\u00e7\u00e2 tedesca Graf von Spee inti \u00e6goe do R\u00edo de la Plata (17 dexembre 1939) e i sottomarin, comme za inta primma gu\u00e6ra, v\u00e8gnan a costitu\u00ee o nerbo da flotta nav\u00e2 tedesca. A lotta contra i \"U-Boot\" a se fe\u00e7\u00e7e pe i alli\u00e6 progrescivamente ciu fadigosa: l'armiagio K. Doenitz into 1940 o l'aveiva costituio a Lorient, in Bretagna, un comando centr\u00e2, che in sce-a base di d\u00e6ti informativi recugeiti da l'avia\u00e7ion o l'impartiva i ordini a-i sottom\u00e6n pe guid\u00e2li, durante a n\u0153utte, a-a preiza de contatto. I Ingreixi provviddan a-a difeiza munindo de re' paascilui e nave destin\u00e6 a occup\u00e2 e poxi\u00e7ioin esterne di convolli, con de n\u0153uve fregatte a grande aotonomia, co-o scistema de riforn\u00ee in m\u00e2 o naviggio de scorta meno effixente, accrescendone l'aotonomia, con l'impiego de aerrei de ciu grande raggio e, sorvetutto, a traverso a realizza\u00e7ion progresciva de nave portaerrei de scorta. A battaggia a conobbe de faze alterne, ma inte l'arv\u00ee-mazzo 1943, l'introdu\u00e7ion, pe a localizza\u00e7ion di sottomarin, de n\u0153uvi app\u00e6gi (radar e sonar), a misse in crixi a gu\u00e6ra tedesca a-i convolli di alli\u00e6, e solo in parte i Tedeschi poettan, verso a fin do 1944, repigi\u00e2 o so cian de gu\u00e6ra a-i convolli applicando a-i \"U-Boote\" di n\u0153uvi dispoxitivi (\"Schnorchel\") che consentivan una prolong\u00e2 immerscion, a-o repao da l'offensciva \u00e6ro-nav\u00e2 avversaia.\nA campagna d'Italia 1943-44.\nA-a conferen\u00e7a alli\u00e2 de Casablanca (14-24 zen\u00e2 1943) fu deciso l'avertua do segondo fronte e ghe prevarse a texi do sbarco in Si\u00e7ilia e de l'invaxon de l'Italia. Inta n\u0153utte tra o 9 e o 10 luggio 1943, fu sferrao l'attacco anfibbio contra l'isoa, ch'a caze' o 17 d'agosto. A-a cheita do fascismo (25 luggio 1943) segu\u00ec e trattative do n\u0153uvo governo Badoglio co-i alli\u00e6, che porton o 3 de settembre, co-a firma de l'armisti\u00e7io de Cascibbile, a-a reiza incondi\u00e7ion\u00e2. L'8 de setembre, con l'annon\u00e7io de l'armisti\u00e7io, e for\u00e7e tedesche occupon a penisoa e frontezzon o sbarco effettuao o m\u00e6ximo giorno da-i alli\u00e6 a Salerno. Co-a disgrega\u00e7ion de superstite for\u00e7e arm\u00e6 italia\u00f1e, comen\u00e7\u00f2 l'occupa\u00e7ion tedesca da capit\u00e2, abbandon\u00e2 da-o re e da-o governo che a Brindixi pigion contatto co-i alli\u00e6, a scianco di qu\u00e6, o 13 d'ottobre, l'Italia a l'intr\u00f2 in gu\u00e6ra contra a Germania, mentre a Sal\u00f2 se formava sotta o controllo tedesco o governo da Repubbrica Soci\u00e2 Italia\u00f1a goid\u00f2u da-o capo do fascismo Benito Mussolini.\nAreti\u00e6se a N de Nappoli, insorta o 27 de settembre, mentre e for\u00e7e statunieize sbarcavan a An\u00e7io (22 zen\u00e2 1944), i Tedeschi oppozan una tenaxe rescisten\u00e7a in sce-a linnia Gustav, ch'a v\u00e8gne infin stocc\u00e2 co-in attacco a Cascin (11-19 mazzo 1944); segu\u00ec l'avan\u00e7\u00e2 alli\u00e2 verso Romma, liber\u00e2 o 4 de zugno. E for\u00e7e tedesche, abbandon\u00e2 l'Italia centr\u00e2, s'atteston in sce-a linnia Gotica longo l'Appennin tosco-emilian: o fronte apeninnego o croll\u00f2 doppo una n\u0153uva offensciva alli\u00e2 e l'eser\u00e7ito tedesco, tra o 9 e o 24 arv\u00ee, o fu dexintegrao.\nO sbarco in Normandia e o doggio fronte.\nO fronte occident\u00e2.\nO segondo fronte, recesto da-i Sovietichi pe allegger\u00ee a prescion tedesca, o fu averto co-o sbarco in Normandia (opia\u00e7ion \"Overlord\"), mentre o comando tedesco o l'aveiva concentrao i so sfor\u00e7i difenscivi in sce-o Passo de Calais, cappolinia do scur\u00e7ai\u0153u pe a Ruhr. O \"Westwall\" o fu rinfor\u00e7ao inte l'inverno 1943-44, doppo a nomina de Rommel a ispett\u00f4 do Vallo Atlantego. O sbarco o l'ebbe l\u0153ugo o 6 de zugno tra a penisoa do Cotentin e e ciazze do Calvados. E for\u00e7e alli\u00e6, a-o comando de D.D. Eisenhower, ean preponderante a t\u00e6ra e in sce-o m\u00e2; a m\u00e6xima avia\u00e7ion tedesca a poeiva conscider\u00e2se finia (into giorno decixivo do sbarco, a \"Luftwaffe\" a l'effettu\u00f2 70 sciortie contra e 10.585 di avversai). Concluzase a battaggia de ciazze co-a rottua de Avranches do 1\u00b0 d'agosto, i Tedeschi, pe evit\u00e2 l'a\u00e7erciamento evacuon rapidamente a Fran\u00e7a sci\u00f1a a-a M\u0153usa. O sbarco in Proven\u00e7a (opia\u00e7ion \"Anvil\"), do 15 d'agosto, o l'acceller\u00f3 a marcia alli\u00e2 verso E e o l'apport\u00f2 for\u00e7e n\u0153uve pe i eventi succescivi. O 19 agosto insorse contra i Tedeschi Pariggi, dove C. De Gaulle o zonse o 25 succescivo. A battaggia de riconquista da Fran\u00e7a a l'ea termin\u00e2 e stava pe comen\u00e7\u00e2 a conquista da Germania. \nO fronte orient\u00e2.\nCo-a ter\u00e7a campagna invern\u00e2 do 1943-44 e co-a quarta campagna estiva do 1944, i Sovietichi, a superiorit\u00e6 di qu\u00e6 in sce-i Tedeschi a l'ea ormai noteive in ommi e in armamenti, s'inverson in sce l'\u0152\u00fcropa orient\u00e2, portandose contemporaniamente in sce-a Vistola, inti Balchen e in Ungaja, scin a Budapest.\nA fin da gu\u00e6ra.\n\u0152\u00fcropa.\nO fallimento de l'offensciva lanci\u00e2 a dexembre inte l'\u00e2tocian de Ardenne o l'aggrav\u00f2 a situa\u00e7ion tedesca, reiza da p\u0153u despi\u00e2 da-o scadenamento de l'offensciva sovietica da Vistola (zen\u00e2 1945), ch'a costrinse i Tedeschi a receg\u00e2 in sce l'Oder, urtima linia de rescisten\u00e7a in sce-o fronte orient\u00e2 a prote\u00e7ion de Berlin.\nIn sce-o fronte occident\u00e2, o 10 mar\u00e7o 1945 i alli\u00e6 stabilin una primma testa de ponte in sce-a drita do Ren e o 23, mentre l'URSS a comen\u00e7ava a battaggia de Vienna, pilastro da difeisa tedesca a sud-est, comen\u00e7on con un lan\u00e7o de paacheitisti a gigantesca opia\u00e7ion fin\u00e2 de l'otra Ren. Cheita Vienna o 13 arv\u00ee, o 16 i Sovietichi comen\u00e7on a battaggia de Berlin, preiza o 2 de mazzo, doppo o suicidio de Hitler (30 arv\u00ee). O 7 de mazzo, a Reims, fu firmao a reiza sen\u00e7a condi\u00e7ioin da Germania a-i Anglo-americhen; o giorno succescivo, a Berlin, quella a-i Sovietichi.\nEstremmo Oriente.\nL'offensciva alli\u00e2 into 1943 e l'avan\u00e7\u00e2 statunitense into corso do 1944 aveivan determinao una n\u0153uva situa\u00e7ion int'o scacch\u00ea bellico do Paxiffego. A conquista de Feipi\u00f1e a l'arv\u00ec a via a l'invaxon do m\u00e6ximo Giapon: occupao Iwo Jima (frev\u00e2 1945) a mar\u00e7o i Statunitensci sbarcon inte Isoe Okinawa. O scontro, aeronav\u00e2 e terrestre, o se protrasse scin a zugno, quande l'isoa a caze', mentre i alli\u00e6 liberavan squ\u00e6xi tutta a Birmania e aquixivan o dominio assol\u00fao do \u00e7\u00ea in Ci\u00f1a. Nonostante a squ\u00e6xi tot\u00e2 destru\u00e7ion de risorse belliche, o Giappon o rescistette, capitolando solo doppo l'esploxon, aotorizz\u00e2 da-o prescidente statunitense H. Truman, da bomba atommica in sce-e \u00e7itt\u00e6 de Hiroshima (6 agosto) e Nagasaki (9 agosto; int'o m\u00e6ximo giorno l'URSS a l'arv\u00ec e ostilit\u00e6 contra o Giappon). A reiza a fu firm\u00e2 o 15 d'agosto.\nI tratt\u00e6 de paxe.\nI problemi da paxe ean st\u00e6ti affront\u00e6 da USA, URSS e Gran Bretagna za into corso do conflito inte conferen\u00e7e de Teheran (28 novembre-1\u00b0 dexembre 1943) e Jalta (4-12 frev\u00e2 1945) co-a comu\u00f1a enon\u00e7ia\u00e7ion de di prin\u00e7ipi ide\u00e6 e politeghi e pe a defini\u00e7ion, preciz\u00e2 a Jalta, de rispettive sfee d'influen\u00e7a into mondo. Inta conferen\u00e7a de San Francisco (25 arv\u00ee-15 zugno 1945) fu stabilii i statuti da futua organizza\u00e7ion societaia interna\u00e7ion\u00e2, e Na\u00e7ioin Unie. I ministri di Esteri de URSS, USA, Gran Bretagna e Fran\u00e7a elaboron i tratt\u00e6 de paxe inte l'arv\u00ee-luggio 1946.\nA Parigi fu sottoscrito (10 frev\u00e2 1947) quelli riguardanti a Finlandia, a Romania, a Bulgaia, l'Italia e l'Ungaia. I tratt\u00e6 imponeivan de san\u00e7ioin economiche (ripara\u00e7ioin) e giuridiche (puni\u00e7ioin di crimin\u00e6 de gu\u00e6ra; impegno de istitu\u00ee e libert\u00e6 democrateghe), mezue de disarmo, e vaste diminu\u00e7ioin de territoio metropolitan e coloni\u00e2 (pe queste urtime s'amie a stoia di scingoli st\u00e6ti). I contrasti politeghi delini\u00e6se into doppogu\u00e6ra fra i alli\u00e6 impedin a defini\u00e7ion do trattao de paxe co-a Germania.\nA quello co-o Giappon, sottoscrito o 7 settembre 1951 a San Francisco da 48 st\u00e6ti membri de Na\u00e7ioin Unie, no ader\u00ec l'URSS, che into 1956 a concluse co-o Giappon un trattao bilater\u00e2.\nO trattao de paxe con l'Aostria o fu concluso a Vienna o 15 mazzo 1955.\nCarattere e conseguen\u00e7e da gu\u00e6ra.\nI elementi essen\u00e7i\u00e6 che contradistinguan a segonda g. son connesci inan\u00e7itutto a-o carattere ideologico e tot\u00e2 do conflito. Into conflito i allian\u00e7e na\u00e7ion\u00e6 acaton un carattere de \u00e7ernia politica, civ\u00ee, etica; \u00f4tr'a \u00e7o, no solo o s'esteize a-i 5 continenti ma o penetr\u00f2 profondamente inta popola\u00e7ion civ\u00ee, coingugendoa segge attraverso e deporta\u00e7ioin, i bombardamenti de \u00e7itt\u00e6, i sterminni, segge attraverso e forma\u00e7ioin combattenti voentaie civ\u00ee.\nIn sce-o terren streitamente milit\u00e2, i protagonisti fun o caro armao, ch'o liquid\u00f2 a gu\u00e6ra de trincea e o restitu\u00ec o primato a l'attacco, e l'aerreo da bombardamento, l'uso estenscivo do qu\u00e6 o fu fon\u00e7ion\u00e2 tanto a-a destru\u00e7ion di obiettivi milit\u00e6 quanto a-a demoralizza\u00e7ion de popola\u00e7ioin e a-o scompaginamento da vitta civ\u00ee; so estremmo sviluppo o s'ebbe con l'impiego di miscili (V1 e V2 tedesche inta battaggia d'Inghilt\u00e6ra) e, tanto ciu, con l'uso de l'arma nucle\u00e2 (conseguia attraverso un'affannosa competi\u00e7ion scientiffega tra Statunieixi e Tedeschi) ch'a pose fin a-o conflito arvindo l'era atomica. Inallumieivi fun i sviluppi de l'industria bellica e applic\u00e2; inte tutti i paixi belligeranti o sfor\u00e7o produttivo o fu strenno e guaagnante risurt\u00f2 a coali\u00e7ion ciu forte in sce-o cian economico.\nA pratica de l'anientamento do nemigo a l'app\u00e2 centr\u00e2 into complesso do conflito. O regimme na\u00e7ionalsocialista tedesco o l'applic\u00f2 innan\u00e7itutto a l'interno ancon in periodo de paxe, inandiando o pianificao sterminnio de minoran\u00e7e ra\u00e7i\u00e6 e politiche. No meno sanguinenta fu a risposta alli\u00e2 (pres., co-o bombardamento de Dresda e quelli de Hiroshima e Nagasaki), sciben che priva de motiva\u00e7ioin ideologiche che caratterizzavan l'aggrescivit\u00e6 di primmi. A-a fin do conflito fu calcolao ciu che 50 mioin de morti (30 inta sola \u0152\u00fcropa), oltre 2/3 di qu\u00e6 civ\u00ee. A risposta interna\u00e7ion\u00e2 a-o disegno na\u00e7ionalsocialista a div\u00e8gne efficaxe quande una larga allian\u00e7a a contrapoze a l'espanscionismo de l'Asse una coordin\u00e2 for\u00e7a de contegnimento e contrattacco; a questa for\u00e7a dette un apporto a rescisten\u00e7a, saiv'a d\u00ee i movimenti de libera\u00e7ion de na\u00e7ioin occup\u00e6 da l'Asse \u00f2 de l'Asse m\u00e6ximo, e \u00e7o o contribu\u00ec a delini\u00e2 o carattere sovrana\u00e7ion\u00e2 e etico, oltre che ideologico, da gu\u00e6ra.\nE conseguen\u00e7e politiche da segonda g. s'inseiscian inte questo quaddro. I Stati Unii d'America ean sciortii definitivamente da-o tradi\u00e7ion\u00e2 isoa\u00e7ionismo, sopportando una parte sostan\u00e7iosa do sfor\u00e7o bellico, e aveivan contribuiio in moddo decixivo a-a vittoia alli\u00e2, aseguandose pe l'avegn\u00ee un rollo preminente inta politica mondi\u00e2. Pe di \u00e2tri versci, l'URSS a l'emerzette da-o conflito strem\u00e2 ma co-in enorme prestigio pe avei bloccao in dire\u00e7ion orient\u00e2 l'espanscion tedesca. Inte una scitua\u00e7ion inta qu\u00e6 i \u00e2tre poten\u00e7e vin\u00e7itrixe asc\u00ec ean affrite da di giganteschi problemi de ricostru\u00e7ion, fu in gio a-i doi grandi st\u00e6ti che se riorganizz\u00f2 a vitta politica mondi\u00e2 (in sce-o terren interna\u00e7ion\u00e2, into 1945 nasceiva l'Organizza\u00e7ion de Na\u00e7ioin Unie, ch'a l'assegnava un rollo preponderante a 5 poten\u00e7e vin\u00e7itrixe: USA, URSS, Ci\u00f1a, Gran Bretagna, Fran\u00e7a). Into contempo, l'allian\u00e7a do periodo bellico a se trasform\u00f2 rapidamente in rivalit\u00e6 portando a una divixon de l'\u0152\u00fcropa e do mondo inte sfee d'influen\u00e7a; questo n\u0153uvo equilibbrio bipol\u00e2 (costituiose inti anni 1945-49) o l'avi\u00e6 contraddistinto a politica mondi\u00e2 scin a-a disgrega\u00e7ion do blocco sovietico (1989). Inte questo senso, a re\u00fcnifica\u00e7ion tedesca (1990) a l'ha costituio de f\u00e6to a solu\u00e7ion da prin\u00e7ip\u00e2 de penden\u00e7e politico-territori\u00e6 arestae averte doppo o conflito."}
{"id": "10651", "revid": "8138", "url": "https://lij.wikipedia.org/wiki?curid=10651", "title": "Fran\u00e7a", "text": ""}
{"id": "10652", "revid": "127160", "url": "https://lij.wikipedia.org/wiki?curid=10652", "title": "Giapon", "text": ""}
{"id": "10653", "revid": "127161", "url": "https://lij.wikipedia.org/wiki?curid=10653", "title": "St\u00e6ti Unii", "text": ""}
{"id": "10655", "revid": "127166", "url": "https://lij.wikipedia.org/wiki?curid=10655", "title": "Feipi\u00f1e", "text": ""}
{"id": "10656", "revid": "127167", "url": "https://lij.wikipedia.org/wiki?curid=10656", "title": "Aostrallia", "text": ""}
{"id": "10658", "revid": "12052", "url": "https://lij.wikipedia.org/wiki?curid=10658", "title": "Gu\u00e6ra de secescion america\u00f1a", "text": "Gu\u00e6ra de secescion america\u00f1a, conflito ch'o l'\u00f3p\u00f4ze da-o 1861 a-o 1865 i stati antiscciavisti (do Nord) a quelli scciavisti (do Sud) di Stati Unii, originao da de numerose e complesse caose de fondo. \nL'evento ch'o fe\u00e7\u00e7e pre\u00e7ipit\u00e2 a scitoa\u00e7ion o fu l'ele\u00e7ion a-a presciden\u00e7a di USA, into 1860, do p\u00f9 moderao A. Lincoln. Alarm\u00e2 da l'arivo de 'n repubbrican a-a Caza Gianca, o 20 dexembre 1860 a Caroli\u00f1a do Sud, r\u0153\u00fcnia a Charleston una conven\u00e7ion stat\u00e2, a l'indic\u00f2 espli\u00e7itamente o mantegnimento da scciavit\u00f9 comme condi\u00e7ion a-o proppio permanei inte l'Union. Into zen\u00e2 de l'anno seguente l'esempio da Caroli\u00f1a do Sud o fu seguio da Misciscippi, Alabamma, Florida, Georgia, Loixa\u00f1a e Texas. L'8 de frev\u00e2 a Montgomery (Alabamma) i secescionisti proclamon a Confedera\u00e7ion di Stati Americhen. Nonostante t\u00e6 graviscimi avegnimenti, Washington a l'inscisteiva inte un attezzamento prudente e inta ri\u00e7erca de 'na solu\u00e7ion de compromisso, ma o 12 arv\u00ee i confeder\u00e6 rompin i induggi attaccando Fort Sumter dove, in territoio confederao, sta\u00e7ionava de truppe de l'Union. \nCo l'inandio di ostilit\u00e6 chin\u00f2 in campo asc\u00ec i stati confinanti tra Nord e Sud, quattro di qu\u00e6, Arkansas, Tennessee, Caroli\u00f1a do Nord e Virginnia (tranne a parte ocident\u00e2 de quest'urtima, ch'a form\u00f2, da p\u0153u, un stato a parte e a fu amissa inte l'Union co-o nomme de Virginia Ocident\u00e2 into 1863), passon a-i confeder\u00e6. \nTiatro de prin\u00e7ip\u00e6 opia\u00e7ioin milit\u00e6 da gu\u00e6ra civ\u00ee, ch'a du\u00f2 quattr'anni e a fu aspiamente combatua, fu a Virginnia, a valle do Misciscippi e e regioin orient\u00e6. I sudisti se battian con coraggio e abilit\u00e6, ma a-a longa o Nord, superi\u00f4 pe risorse uma\u00f1e e materi\u00e6, o fin\u00ec co-o prev\u00e0i. A-o prin\u00e7ippio da gu\u00e6ra l'Union a controllava praticamente tutta a Mari\u00f1a, o che o reize poscibile a conquista de New Orleans (1863) e o blocco da baia de Mobile (1864) con grave conseguen\u00e7e pe-i aprovixonamenti via m\u00e2 di confeder\u00e6. E for\u00e7e de l'Union a-o comando do gener\u00e2 U. Grant ebban p\u00f9 di noteivi succesci inta valle do Misciscippi, mentre a rescisten\u00e7a di eserciti confedi\u00e6, comand\u00e6 da-i gener\u00e6 R. Lee e A. Jackson a fu particolarmente forte inta Virginnia. A gu\u00e6ra a l'assonse un'aspie\u00e7a particol\u00e2 into 1863, doppo l'emana\u00e7ion da parte do Lincoln (settembre 1862) do \u201cProclamma d'eman\u00e7ipa\u00e7ion di scciavi\u201d. Con questo se stabiliva che da-o 1\u00ba de zen\u00e2 1863 saieivan st\u00e6te libere e perso\u00f1e tegnue comme scciavi inti aree in rebellion contra i Stati Unii. Intanto, into luggio 1863, o gener\u00e2 Lee, battue e for\u00e7e de l'Union a Chancellorsville, vexin a Richmond (divegnua into frattempo capit\u00e2 confeder\u00e2), o l'invaze a Pennsylvania marciando in sce Harrisburg. O fu fermao a Gettysburg e questa sconfita a dette o via a-a fin de spian\u00e7e de vittoia di sudisti. Tra l'atro, mentre e risorse do Sud ean a-o stremmo e a Confedera\u00e7ion a se trovava inte l'imposcibilit\u00e6 de ri\u00e7eive di rifornimenti da l'estero a caosa do blocco nav\u00e2, o Nord o viveiva un periodo de grande floride\u00e7\u00e7a economica, favoiia da l'espanscion industri\u00e2 spesso provoc\u00e2 da-a m\u00e6xima gu\u00e6ra. \nDoppo Gettysburg e sciorte do conflito gion decizamente in fav\u00f4 de l'Union; l'esercito do Grant o conquist\u00f2 Vicksburg in sce-o Misciscippi dando o via a 'na lenta ma inesorabile avan\u00e7\u00e2 in sce Richmond. O 1\u00ba frev\u00e2 1865 o gener\u00e2 W. Sherman asc\u00ec o commen\u00e7\u00f2, partindo da-a Georgia, a marcia verso o Nord. O 17 de frev\u00e2 fu preizo Columbia, capit\u00e2 da Caroli\u00f1a do Sud; fu da p\u0153u a votta de Charleston ch'a se reize a-a Mari\u00f1a de l'Union. O 2 d'arv\u00ee o Lee o l'abandon\u00f2 a difeisa de Petersburg e Richmond, o 9 arv\u00ee a Appomattox l'eroico comandante di confeder\u00e6 o se reize a-o gener\u00e2 Grant. \nPe-a grande quantit\u00e6 d'ommi e mezi impegn\u00e6, a gu\u00e6ra de secescion a l'\u00e8 conscider\u00e2 a primma gu\u00e6ra moderna; a vittoia de l'Union, ch'a l'ea st\u00e6ta sostegnua da 'n forte asbrio mor\u00e2, a fu asc\u00ec a vittoia do nascente industrialismo democratego contra l'anacronistego latifondismo aristocratego do Sud. \nReferen\u00e7e.\nwww.sapere.it"}
{"id": "10659", "revid": "127200", "url": "https://lij.wikipedia.org/wiki?curid=10659", "title": "Gu\u00e6ra de secescion american-a", "text": ""}
{"id": "10660", "revid": "127201", "url": "https://lij.wikipedia.org/wiki?curid=10660", "title": "Primma gu\u00e6ra Mondi\u00e2", "text": ""}
{"id": "10661", "revid": "127202", "url": "https://lij.wikipedia.org/wiki?curid=10661", "title": "Segonda gu\u00e6ra Mondi\u00e2", "text": ""}
{"id": "10663", "revid": "1211", "url": "https://lij.wikipedia.org/wiki?curid=10663", "title": "\u00d6gi\u00f4 magic\u00f4", "text": "L'\u00d6gi\u00f4 magic\u00f4 a l'\u00e8 unna speciale valvola termoionica che a realizza a proie\u00e7ion de un settore l\u00fcminoso in sce a superfi\u00e7ie laterale do t\u00fcbbo, oppure in sce a cupola, permettendo a rappresenta\u00e7ion grafica de l'intensit\u00e6 de un segnale elettrico. Tipiche ean a esempio e 6E5, e EM80, e EM84, e atre ancon.\nDescri\u00e7ion.\nIn molti radiori\u00e7evitoi a valvole i \u00f6gi magici ean impieg\u00e6 pe mostr\u00e4 l'esattessa e l'accuratessa da scint\u00f4nia; in t'i magnetofoni a nastro ean invece d\u00f6vi\u00e6 come indicat\u00f4i do livello de registra\u00e7ion.\nL'interno da valvola o l'\u00e8 f\u00e6to generalmente da un triodo ci\u00fc a parte de visualizza\u00e7ion vea e propia. O triodo o serve pe amplific\u00e4 a tenscion de pilotaggio applic\u00e4, mentre a parte de visualizzazion a l'\u00e8 un t\u00fcbbo piccin a raggi catodici che o proietta un fascio de elettroin verso a parte da valvola visibile da l'esterno e ricoverta de fosfori verdi. Cangiando a tenscion de polarizza\u00e7ion da griglia posizionn\u00e4 tra o catodo e o schermo se modifica l'angolo d'incidensa di elettroin e quindi appare un settore l\u00fcminoso ci\u00fc o meno largo.\nO segnale de polarizza\u00e7ion che o se applica a l'ingresso o l'\u00e8 generalmente piggiou a valle do rivelat\u00f4 dove existe un ligamme diretto tra l'intensit\u00e6 do segnale ri\u00e7ev\u00fco e a tenscion continua gener\u00e4. Questo segnale o vegne anche impiegou pe modific\u00e4 o guagno do primmo stadio do ri\u00e7evit\u00f4, evitando cosc\u00ec eccessive varia\u00e7ioin de vol\u00fcmme in to passaggio tra unna sta\u00e7ion vixinna e unna lontanna (fenomeno noto c\u00f4mme evanescensa o \"fading\"). Questo segnale o l'\u00e8 com\u00fcnemente d\u00eeto CAV, che sta pe \"C\u00f4ntrollo Automatic\u00f4 d\u00f4 V\u00f4l\u00fcmme\".\nUnna tecnica d\u00f6vi\u00e4 attualmente pe ravviv\u00e4 a l\u00fcminoxit\u00e6 di \u00f6gi magici esaur\u00ef a consciste in to sovraliment\u00e4li con unna tenscion anodica molto erta, finna a 600V."}
{"id": "10664", "revid": "12052", "url": "https://lij.wikipedia.org/wiki?curid=10664", "title": "Magna Charta", "text": "Magna Charta, pap\u00ea de libert\u00e6 rilasciao a-i baroin da re Zane d\u2019Inghilt\u00e6ra a Runnymede o 15 zugno 1215 (o nomme originaio o l'ea \"Charta libertatum\"). \nP\u00f9 presentandose comme un atto unilater\u00e2 de concescion da parte do re, a l'ea un contratto de riconoscimento di re\u00e7iprochi driti, comme un qu\u00e1ses\u00e6 atto che into periodo fe\u00fcd\u00e2 o regolava i rapporti re\u00e7iprochi fra o re e i vassalli; a no l'ea quindi finaliz\u00e2 a san\u00e7ion\u00e2 a libert\u00e6 de tutti i sudditi, ma soltanto di baroin. A l'\u00e8 ritegnua per\u00f2 fondamento de libert\u00e6 costitu\u00e7ion\u00e6 ingreize percose i institu\u00e7ioin politiche fe\u00fcd\u00e6, qu\u00e6 ean consacr\u00e6 asc\u00ec inta \"Magna Charta\", se transformon inte istitu\u00e7ioin politiche costitu\u00e7ion\u00e6 moderne."}
{"id": "10665", "revid": "2355", "url": "https://lij.wikipedia.org/wiki?curid=10665", "title": "Scistema Solare", "text": ""}
{"id": "10673", "revid": "127353", "url": "https://lij.wikipedia.org/wiki?curid=10673", "title": "Maia Texo d'Aostria", "text": ""}
{"id": "10674", "revid": "7530", "url": "https://lij.wikipedia.org/wiki?curid=10674", "title": "Maia Texo d'Asburgo", "text": "Maia Texo (ted. \"Maria Theresia\") d'Asburgo imperatrixe (Vienna 1717 - 1780).\nV\u00ectta.\nFiggia de l'imperat\u00f4 Carlo VI e da prin\u00e7ipessa Elizabetta Cristi\u00f1a de Brunswick-Wolfenb\u00fcttel, segondogennita e primma de figge femmine, a v\u00e8gne erede a-o trono in virt\u00f9 da Pramattega San\u00e7ion do 1713. O 12 fre. 1736 a se mai\u00f2 (inandiando a dinastia di Asburgo-Lore\u00f1a) o ducca Fran\u00e7esco St\u00e9va de Lore\u00f1a insemme a-o qu\u00e6 a se stabil\u00ec (zen. 1739) a Firen\u00e7e, dove a l'arest\u00f2 solo che pochi meixi, scin a-a morte do po\u00e6 avegnua a l'improvista into 1740. \nA poco ciu de 'n meize da-a so asceiza in sce-o trono, o Federigo II de Pruscia o l'invaze improvisamente a Scilexa co l'evidente intento d'anette quello ducato a-o dominnio di Hohenzollern. A Maia Texo, imprepar\u00e2 a l'agrescion, a no poette opo\u00f1e un eficaxe rescisten\u00e7a, e de t\u00e2 circostan\u00e7a credettan de poei aprofitt\u00e2 sorvetutto a Fran\u00e7a e a Spagna, dexidioze d'ingrand\u00eese in sce-o Ren e in Italia, e a Bavea, ch'a l'aspiava a estende a so sovranit\u00e6 in sce-i possedimenti asburghichi de l'Aostria, di qu\u00e6 l'elett\u00f4 Carlo Alberto o ritegniva \u00ease o legittimo erede pe avei sposao a Maia Amalia, figgia de l'imperat\u00f4 Gioxeppe I. Ebbe cosc\u00ec inandio a cosc\u00ec d\u00edta gu\u00e6ra de sucescion aostriaca. De fronte a-a mena\u00e7\u00e7a di Franco-Bavaixi, ch'aveivan invaso a Bassa Aostria e ocupao Praga, l'impiaixe a concluze un armisti\u00e7io co-o Federigo (9 ott. 1741), e, doppo avei f\u00e6to appello a-a fedelt\u00e6 di magnati ungaixi, a se v\u00f3zette contra i invaso\u00ee, che fun contrattacc\u00e6 e contegnui. \nA paxe de Breslavia (1741) ghe cost\u00f2 a cescion da Scilexa a-o Federigo, ma in compenso l\u00ea a poe' riconquist\u00e2 e t\u00e6re ocup\u00e6 da-i Franco-Bavaixi, penetr\u00e2 inta Germannia meridion\u00e2 e mena\u00e7\u00e7\u00e2 a m\u00e6xima sovranit\u00e6 da Fran\u00e7a in sce l'Arsa\u00e7\u00e7ia. \nI succesci da Maia Texo provocon un atro intervento do Federigo, ch'o temeiva de dovei torna renon\u00e7i\u00e2 a-a Scilexa, o possesso da qu\u00e6 ghe fu riconfermao co-a paxe de Dresda (D\u00ean\u00e2 1745). Into fratempo l'elett\u00f4 Carlo Alberto o l'ea morto, e o so sucess\u00f4, Mascimilian III Gioxeppe, co-a paxe de F\u00fcssen o l'aveiva renon\u00e7iao a ogni drito de sucescion in Aostria, e o Fran\u00e7esco St\u00e9va de Lore\u00f1a o l'ea st\u00e6to eletto e incoonao imperat\u00f4 (ott. 1745). Da grande coali\u00e7ion do 1741 gh'arest\u00f2 de fronte solo che a Fran\u00e7a e a Spagna: a gu\u00e6ra a se protrasse scin a-o 1748, quande co-a paxe d'Aquisgra\u00f1a l'imperatrixe, p\u00f9 constreita a de n\u0153uve renon\u00e7ie teritori\u00e6 (Parma, Piaxen\u00e7a e Guastalla fun cedue a don Feipo, figgio do Feipo V de Spagna), a l'ebbe infin riconosciui i so diritti ereditai da tutti i antagonisti. \nA conscien\u00e7a de dovei procede a 'na profonda modifica da struttua existente inti so stati pe rafor\u00e7\u00e2li politicamente, onde poei tende, con de prospettive de sucesso, into proscimo fut\u00fao a-a riconquista da Scilexia, a convinse Maia Texo a l'attoa\u00e7ion de 'na serie de riforme. L'aministra\u00e7ion interna, mediante a fuxon de can\u00e7elaie de corte boemma e aostriaca, a fu centralizz\u00e2; da conduta di af\u00e6 esteri fu incareg\u00e2 a can\u00e7elaia de stato; fu comen\u00e7ao un programma de risanamento finan\u00e7iaio; fu constituio un eser\u00e7ito permanente. A-o ricupero da Scilexia e a-a riaferma\u00e7ion do predominio asburghico in Germania fu subordinao p\u00e6giamente a conduta da politica estera. A tradi\u00e7ion\u00e2 alian\u00e7a co l'Inghilt\u00e6ra e co-e poten\u00e7e marittime a fu abandon\u00e2 co-o noto \"imb\u00f3samento di alian\u00e7e\" do 1756, ch'o poze termine a-o secol\u00e2 contrasto tra i Borboin e i Asburghi. \nA gu\u00e6ra settenn\u00e2 ch'a ne sego\u00ec, a-a qu\u00e6 parte\u00e7ip\u00f2, a-o scianco de Maia Texo, a zari\u00f1a Elizabetta asc\u00ec, a no port\u00f2 a-o risurtao sperao: a Scilexa a l'arest\u00f2 a-o Federigo II (paxe de Hubertusburg, 15 fre. 1763), e o dualismo tedesco o no fu eliminao, ma stabilizzao pe \u00ease risolto \u00e7ent'anni doppo a vantaggio da Pruscia. \nA deluxon subia a no l'infranse o spiito d'ini\u00e7iativa de l'imperatrixe: questa a promosse de n\u0153uve riforme d'acordio co-o figgio Gioxeppe II, eletto into 1764 re Roman-germanego, e divegn\u00fao impiao doppo a morte do maio da Maia Texo (1765). A politica estera do Gioxeppe II no sempre a l'incontr\u00f2 a so aprova\u00e7ion: l'imperatrixe a fu contraia a-a primma sparti\u00e7ion da Polonia (1772), a l'inteiza co-a Ruscia do 1775 a-i danni da Turchia, pe mezo da qu\u00e6 l'Aostria a l'\u00f3tegne a Bucovina, e infin a-o tentativo d'anescion da Bavea, che into 1778 o provoc\u00f2 un n\u0153uvo conflito co-a Pruscia. \nAss\u00e6 fortun\u00e2 a fu inta so politica dinastega: co-i ligammi matrimoni\u00e6 contr\u00e6ti da-i so nomioxi (16) figgi a seppe estende l'influen\u00e7a aostriaca in Italia (a Maia Amalia a div\u00e8gne duchessa de Parma sposando o Ferdinando, figgio de don Feipo; a Maia Caroli\u00f1a a fu regi\u00f1a de Nappoli a pr\u0153uvo a-e so no\u00e7\u00e7e co-o Ferdinando IV; o Ferdinando o spos\u00f2 a Maia Biatrixe Vittoia d'Este, erede do ducato de Modena) e a \u00e7erc\u00f2 de garant\u00ee di amigheive rela\u00e7ioin co-a Fran\u00e7a e a Spagna (a Maia Tonieta a spos\u00f2 o drafin, da p\u0153u Luigi XVI; o Liopordo, daprimma granducca e dap\u0153u imperat\u00f4, a Maia Loisa, figgia do Carlo III re de Spagna). \nA Maia Texo, specie inti urtimi anni, a se dedic\u00f2 a l'attoa\u00e7ion de quello \"stato de ben\u00ease\" ch'o l'ea un di ide\u00e6 de l'eppoca. Fra e ini\u00e7iative da l\u00ea patro\u00e7in\u00e6 gh'\u00e8 i studdi pe 'na n\u0153uva legisla\u00e7ion (\"Codex Theresianus\"; \"Constitutio criminalis Theresiana\") e l'institu\u00e7ion de sc\u0153ue popol\u00e6."}
{"id": "10680", "revid": "1144", "url": "https://lij.wikipedia.org/wiki?curid=10680", "title": "Maia Texo", "text": ""}
{"id": "10681", "revid": "7530", "url": "https://lij.wikipedia.org/wiki?curid=10681", "title": "Maja Tonieta", "text": "Maia Tonieta (fr. \"Marie Antoinette\", td. \"Maria Antonia\") d'Asburgo-Lore\u00f1a , re\u00f1a de Fran\u00e7a, (2 Novembre 1755 \u2013 16 Otobre 1793). \nV\u00ectta.\nA nascette a Vienna o 2 novembre 1755 da Fran\u00e7esco I de Lore\u00f1a e da Maia Texo. In vista de quell'union co-o drafin de Fran\u00e7a ch'a doveiva coon\u00e2 i n\u0153uvi raporti tra Fran\u00e7a e Aostria, doppo l'imbosamento di alian\u00e7e, a so educa\u00e7ion a fu afid\u00e2 a l'abao de Vermond, \u00e7ernuo da-o ministro fran\u00e7eize ducca E.-F. de Choiseul. A fu domand\u00e2 \u00f3fi\u00e7ialmente in spoza o 16 arv\u00ee 1770. \u00c7inque giorni doppo, a partiva da Vienna, e o 14 de mazzo a s'incontrava co-o Luigi XV e co-o Drafin inte vexinan\u00e7e de Compi\u00e8gne. E no\u00e7\u00e7e fun celebr\u00e6 a Versagge o 16. Daprimma a gra\u00e7ia figioesca da Maja Tonieta a conquist\u00f2 tutti, ma fito incomen\u00e7\u00f2 i dissensci e e dificort\u00e6. De raxoin de dignit\u00e6 e de mor\u00e2 son sufixente a spieg\u00e2 a repugnan\u00e7a che-a Maja Tonieta a dimostr\u00f2 verso a Du Barry, raxoin de gratitudine giustiffican e so scimpatie pe-o Choiseul, artefixe do so maiezzo; ma de tutto questo aprofitt\u00f2 i seguaxi do ministro pe acaparr\u00e2 a drafi\u00f1a e mescci\u00e2la inte 'na lotta inta qu\u00e6 dignit\u00e6 e mor\u00e2 no gh'intravan pe ninte. L'ostilit\u00e6 contra a favoiia Du Barry a cre\u00f2 da prin\u00e7ipio a-a Maja Tonieta una larga popolarit\u00e6. Ma a morte do Luigi XV a trov\u00f2 a n\u0153uva regi\u00f1a ancon dixinovenne, imprepar\u00e2 comme o majo a soport\u00e2 e responsabilit\u00e6 da co\u00f1a.\nDa questo momento ebbe comen\u00e7o quello periodo de discipa\u00e7ion ch'o fu fat\u00e2 a-o so prestiggio e a-o so bon nomme: no solo i balli e e partie de piaxei, ma asc\u00ec di capri\u00e7\u00e7i ciu dispendioxi comme l'acatto de gioielli e o z\u0153ugo. Inconsciente do peigo, a no d\u0153uvi\u00f2 arcun discernimento inta \u00e7ernia di amixi. A so scimpatia pe-o conte d'Artois, o fav\u00f4 e a familiarit\u00e6 concessa a-a prin\u00e7ipessa Maia Texo de Lamballe e sorvetutto a-a cricca ch'a fava cappo a-a contessa de Polignac, ghe creon di implacabili nemixi inte gren famigge aristocratteghe, e de riflesso dettan origine a l'ostilit\u00e6 popol\u00e2. Da-a corte comen\u00e7\u00f2 a feroxe campagna contra l'\"aostriaca\" ch'a l'acompagn\u00f2 scin a-o patibolo. \nA so legere\u00e7\u00e7a e a so impreviden\u00e7a davan bon z\u0153ugo a-i aversai. Inte un momento d'agu\u00e7\u00e7a crixi finan\u00e7iaia, sci\u00f1a de speize no enorme, comme o ristabilimento da c\u00e0rega de sovrintendente da caza da regi\u00f1a, a benefi\u00e7io da Lamballe, e i abellimenti do Picceno Trianon, ean sen\u00e7a dubbio inoportu\u00f1e, e a calunnia a poette fa\u00e7ilmente ezager\u00e2le scin a f\u00e2le apar\u00ee delittooze. A-e so amixi\u00e7\u00e7ie Maja Tonieta a l'arest\u00f2 fedele con orba ostina\u00e7ion. L'influen\u00e7a di Choiseul a-a trasse a-a scandalosa prote\u00e7ion do conte de Guines; a-a fe\u00e7\u00e7e ali\u00e2 co-o conte J.-F. Maurepas contra J. Turgot; a-a misse in urto co-o megio ministro do Loigi XVI, Ch. de Vergennes. A nascita da primma figgia, e da p\u0153u quella do drafin, a parse ricond\u00fala a una vitta ciu assenn\u00e2; ma a no seppe manco aloa delivi\u00e2se da-i Polignac, e l'odioxit\u00e6 de so inframetten\u00e7e, comme pe-a nomina de Ch.-A. Calonne e do marcheize de Castries, a recheite in sce-a regi\u00f1a.\nL'intenscit\u00e6 di oddi acumul\u00e6se contra a Maja Tonieta a l'aparse into celebre af\u00e2 da colla\u00f1a. A contessa De la Motte, f\u00e2scific\u00e0ndo de lettie da regi\u00f1a, a fe\u00e7\u00e7e credde a-o cardin\u00e2 de Rohan de \u00ease incareg\u00e2 da quella de l'acatto segretto de 'na colla\u00f1a de gran prexo; e pe megio convin\u00e7ilo a ghe procu\u00f2 un apontamento notturno con una sosia da regi\u00f1a. O cardin\u00e2 o se fe\u00e7\u00e7e garante presso i gioiell\u00ea. Descoverto l'intrigo, o re o vosse a pubbri\u00e7it\u00e6 do processo; a De la Motte a fu condann\u00e2, ma o cardin\u00e2 o l'ebbe una trionf\u00e2 assolu\u00e7ion ch'a fu un corpo mort\u00e2 a-o prestigio da re\u00f1a.\nDurante a rivolu\u00e7ion, a debole\u00e7\u00e7a do re a costrenz\u00e8 a Maja Tonieta a assumme una parte direttiva. Ma s'a dette pr\u0153uva de 'na gran for\u00e7a de carattere, a manc\u00f2 do tutto de ciaroveggen\u00e7a e de ceg\u00e6\u00e7it\u00e6. A no seppe \u00f2 a no poette guaagn\u00e2 e indecixoin do maio, e manco e proppie antipatie. A l'a\u00e7ett\u00f2 con repugnan\u00e7a l'agiutto do Mirabeau, ma a no ne segu\u00ec i conseggi. Doppo Varennes a comen\u00e7\u00f2 de trattative co-i constitu\u00e7ion\u00e6 ma a-e anull\u00f2 praticamente, sconfessandole presso e corte \u0153\u00fcropee. A refi\u00f2 a ciu ripreize l'apoggio de La Fayette, a respinse Dumouriez. Doppo o 10 agosto 1792, e ciu doppo l'o\u00e7ixon do re, tutto l'oddio di rivolu\u00e7ionai o se rovesci\u00f2 contra de l\u00ea ch'a l'ea st\u00e6ta imprexon\u00e2, scin da-o 13 agosto 1792, into Tempio. O 1\u00b0 agosto 1793 a Conven\u00e7ion a decize o so processo, e o giorno segoente a fu transfeia da-o Tempio a-a \"Conciergerie\". O 14 d'ottobre ebbe inandio o dibattimento, ch'o du\u00f2 doi giorni. A-i zu\u00e6 fu posto quattro quexii, rigoardanti l'existen\u00e7a d'intelligen\u00e7e coi nemixi esterni da repubbrica e de 'n complotto pe provoc\u00e2 a gu\u00e6ra civ\u00ee, e a parte\u00e7ipa\u00e7ion de l'acuz\u00e2. A risposta a fu afermativa, a l'unanimit\u00e6, e a Maja Tonieta a fu condann\u00e2 a-a pe\u00f1a de morte, ch'a fu esegoia o 16 d'ottobre, a 12 oe.\nNonostante e calunnie co-e qu\u00e6 se \u00e7erc\u00f2 de denigr\u00e2 a regi\u00f1a, a donna e sci\u00f1a a mo\u00e6, into d\u00e2 un giudi\u00e7io in sce-a Maja Tonieta l'\u00e8 ciu giusto parl\u00e2 de erro\u00ee che de corpe. Carattere impurscivo, ostinao, che 'n'educa\u00e7ion troppo indulgente a no l'aveiva saci\u00fao modific\u00e2, sposa a 'n zove ch'o l'impieg\u00f2 dotrei anni a super\u00e2 a proppia timide\u00e7\u00e7a fixica e o no l'ariesc\u00ec mai a gu\u00e2gn\u00e2 quella mor\u00e2; sen\u00e7a un solo conseg\u00ea dexinteressao ch'o-a rafrenesse e a dirizzesse (a mo\u00e6 a ghe dava di ottimi conseggi, ma a voeiva sorvetutto che l\u00ea a servisse a-i fin da politica aostriaca) a div\u00e8gne fa\u00e7ile preiza e vittima de fa\u00e7ioin che scciancavan Versagge. \nD'indole diametralmente oposta a quella do maio, a no l'ebbe con l\u00ea che 'n ponto de contatto: l'odio de l'etichetta, e comme l\u00ea a no vidde che o \u00e7eimoni\u00e2 do Loigi XIV o l'ea un di pilastri da vegia monarchia. Sciben ch'a se diciaresse scinceamente fran\u00e7eize, a no l'acap\u00ec l'a\u00f1ima da so n\u0153uva pattria, e inta societ\u00e6 ch'a-a circondava e so scimpatie andon a-i elementi pezo\u00ee: quelli nobbili inconscienti e f\u00e0ttoi che spendeivan e so energie inti piaxei e inte cabbale de corte, di qu\u00e6 se p\u0153u, aomanco pe 'n \u00e7erto tempo, pigi\u00e2 comme tipo o conte d'Artois. Inta crixi supremma a pens\u00f2 de sarv\u00e2 a coro\u00f1a co l'agiutto do strang\u00ea; a no vosse, aomanco pe scin che visse o Loigi, ni l'invaxon arm\u00e2, ni a gu\u00e6ra civ\u00ee, ma a no compreize che l'intervento milit\u00e2 o l'ea 'na conseguen\u00e7a inevitabile de quello diplomatego. A dignit\u00e6 davei reg\u00e2 co-a qu\u00e6 a percorse o so carvaio de d\u00f4 a l'obriga a-a reveren\u00e7a, ma se deve riconosce che i so erro\u00ee contribuin a pre\u00e7ipit\u00e2 a catastrofe da monarchia."}
{"id": "10691", "revid": "7530", "url": "https://lij.wikipedia.org/wiki?curid=10691", "title": "Loigi XIV de Fran\u00e7a", "text": "Luigi XIV re de Fran\u00e7a, d\u00eeto o \"Re S\u00f4\" (fr. \"le Roi Soleil\", Saint-Germain-en-Laye 1638 - Versagge 1715). - Tra o 17\u00b0 e o 18\u00b0 sec. a Fran\u00e7a do Loigi, o Re S\u00f4, a v\u00e8gne a maggi\u00f4 poten\u00e7a \u0153\u00fcropea. So gren ambi\u00e7ioin fun de f\u00e2 da Fran\u00e7a un paise fortemente unio sotta o controllo da Coro\u00f1a e de redue l'\u0152\u00fcropa sotta a so egemonia: o l'ariesc\u00ec par\u00e7ialmente into primmo scopo e o fall\u00ec into segondo.\nFiggio de Luigi XIII e d'Anna d'Aostria; re da-o 1643, o l'arest\u00f2 sotta a tutela da mo\u00e6 e do cardin\u00e2 Mazzarin scin a-a morte de quest'urtimo (1661), quand'o l'anon\u00e7i\u00f2 a-a corte che ninte se sai\u00e6 ciu f\u00e6to sen\u00e7a o so ordine. A cellebre esprescion \"L'\u00e9tat c'est moi\" a l'indicava i ci\u00e6i intenti assolutisteghi do so programma de governo: tutti i so sforsci, a l'interno, fun votti a comp\u00ee o processo d'acentramento da vitta politica da na\u00e7ion, che-a sconfita da Fronda a l'aiva reizo ineluttabile; o scelse i so conlaboato\u00ee tra i borgheixi, o redusse l'antiga f\u0153\u00fcdalit\u00e6 a \"nobilt\u00e6 de corte\", obrigandola a f\u00e2 da brillante comparsa a Versagge, mentre inte provin\u00e7e, za da questa govern\u00e6, o poei o pass\u00f2 inte moen de l'intendente regio. Da questo ponto de vista o coonamento da politica do Loigi o l'\u00e8 constituio da-a crea\u00e7ion de Versagge e da l'estremma cua ch'a regolava a vitta de corte. Fu creao di instituti pe rende ciu organico e preciso o fon\u00e7ionamento de l'aministra\u00e7ion (elimina\u00e7ion di antighe franchixe e privileggi; ezaotoamento di parlamenti; nisciu\u00f1a convoca\u00e7ion di Stati Gener\u00e6; institu\u00e7ion di intendenti). \nIntensciscima fu, pe meito do J.-B. Colbert, l'attivit\u00e6 do governo into campo economico e finan\u00e7iaio: gren travaggi pubbrichi; vigooso impurso d\u00e6to a l'agricortua, ma sorvetutto a l'industria e a-o commercio; mari\u00f1a mercant\u00ee e conseguente espanscion coloni\u00e2 e commerci\u00e2. Una radic\u00e2 riforma de l'eser\u00e7ito a fu atto\u00e2 da-o F.-M. Louvois; ciu tardi, co-o S. Vauban, l'organizza\u00e7ion de 'n scistema de difeiza do paise mediante de linie fortific\u00e6 de prote\u00e7ion e \"places de fronti\u00e8re\" o dette vitta a 'n complesso d'\u0153uvie de vasto val\u00f4 strategico e politico, destinao a esercit\u00e2 profondo influsso in sce-a scitua\u00e7ion da Fran\u00e7a, inte l'avegn\u00ee asc\u00ec. \nNanti a-a Gexa catollica, o Loigi o segu\u00ec 'na politica de prestigio, segge into senso d'aferm\u00e2, fronte a-o papato, a par\u00e7i\u00e2 aotonomia da Gexa fran\u00e7eize (e cosc\u00ec dite \"libert\u00e6 gallica\u00f1e\" do 1682), segge into senso de voei l'assoluta dipenden\u00e7a do clero da-o re; vigoroxi fun i so contrasti politico-giurisdi\u00e7ion\u00e6 con Romma (af\u00e2 Cr\u00e9qui a Romma, e ocupa\u00e7ion d'Avignon e do contao Venascin, 1662-64; af\u00e2 do diritto d'axilo a Romma e n\u0153uva ocupa\u00e7ion d'Avignon, 1687-88). Ortodosso per\u00f2 a l'interno, o no toller\u00f2 a fronda religiosa e o persegoit\u00f2 i giansenisti primma (1664), i quietisti da p\u0153u; verso i calvinisti o l'adot\u00f2 ina politica de sempre mao rig\u00f4 ch'a curmin\u00f2, con grave danno da Fran\u00e7a m\u00e6xima, inta revvoca (1685) de l'editto de Nantes. \nA grande \u0153uvia interna do Loigi a fu complet\u00e2 da-o fav\u00f4 acordao a-i arte e a-e lettie: a corte a fu aloa, pendavei, a-o centro de l'intensciscima vitta cortur\u00e2 fran\u00e7eize. O Loigi o transport\u00f2 a Versagge a cole\u00e7ion de dipinti (circa 100) recugeita da-i predecesso\u00ee a Fontainebleau e o l'inricch\u00ec grandemente: o \"Cabinet du roi\" o l'amont\u00f2 a 1500 \u0153uvie; incremento scimmile ebbe e recugeite de prie incize, de medagge, de libbri, de disegni e d'incixoin; o Loigi o l'assegu\u00f2 cosc\u00ec a-a Fran\u00e7a o possesso d'inestimabili tezoi d'arte. \nA figua do Loigi a l'\u00e8 circond\u00e2, per\u00f2, da nommina \u0153\u00fcropea sorvetutto pe-a so politica estera, e o so regno o fu o periodo de mascima poten\u00e7a fran\u00e7eize in \u0152\u00fcropa, t\u00e2 da legittim\u00e2 o volt\u00e6rian apellativo de \"seccolo do Loigi XIV\" d\u00e6to a-o sec. 17\u00b0. Comen\u00e7\u00e2 eficaxemente co-a gu\u00e6ra de devolu\u00e7ion (1667-68), a lotta pe-o predominio \u0153\u00fcropeo a continu\u00f2 co-a gu\u00e6ra contra i Paixi Basci (1672-78) e a vidde, inti anni succescivi a-a paxe de Nimega, o curmine da poten\u00e7a do re, ch'o poe', mediante e cammie de r\u0153\u00fcnion, procede a-a preiza de possesso de \u00e7itt\u00e6 arsa\u00e7ia\u00f1e, in particol\u00e2 Strasburgo (1681), e, mediante un acordio co-o ducca de Mantoa, ocup\u00e2 asc\u00ec Caz\u00e2. Da 'na parte, quindi, o Loigi o risolveiva o problema de frontee in sce-o Ren, da l'atra o metteiva ciu sado p\u00ea in Italia. Ma a poten\u00e7a fran\u00e7eize, esercit\u00e2 spesso con due\u00e7a de forme (bombardamento de Zena, 1684; prescion continnoa in sce-o ducato de Savoia e in sce-o Brandeburgo), a l'acentu\u00f2 a rea\u00e7ion de poten\u00e7e \u0153\u00fcropee sotta a dire\u00e7ion do Ghigermo d'Orange (da-o 1688 re d'Inghilt\u00e6ra): se-a gu\u00e6ra da Grande Alian\u00e7a (1688-97) a l'ebbe fin inta paxe de compromisso de Rijswijk, a longa gu\u00e6ra de succescion de Spagna (di\u00e2 da-o 1701 a-o 1713-14, paxe de Utrecht e de Rastatt), a se concluze co-a perdia de l'egemonia politica, che da-a Fran\u00e7a a pass\u00f2 a l'Inghilt\u00e6ra. L'a\u00e7ion do Loigi, cosc\u00ec, se pe \u00e7erti resgoardi a l'\u00e8 in linnia co-e tenden\u00e7e de l'eppoca, che portavan a l'acentramento stat\u00e2 e a l'eroxon do poei nobili\u00e2, proppio inta politica estera a p\u00e2 lig\u00e2 a-i vegi schemi de gu\u00e6re pe l'egemonia in \u0152\u00fcropa; sostan\u00e7ialmente indiferente o l'arest\u00f2, de f\u00e6to, nanti a-e n\u0153uve prospettive d'espanscion coloni\u00e2 e commerci\u00e2, aloa feli\u00e7emente adot\u00e6 da l'Inghilt\u00e6ra. \nA l'interno asc\u00ec, i urtimi chinz'anni de regno segnon una grave crixi do \"scistema\"; o m\u00e2contento in Fran\u00e7a pe l'assolutismo, e continnoe gu\u00e6re, a prescion fisc\u00e2; a forma\u00e7ion de 'n nucleo d'opoxi\u00e7ion a-i mettodi do re (F\u00e9nelon, Saint-Simon, Boulainvilliers). L'atmosfea de crixi a l'ingugette a m\u00e6xima vitta priv\u00e2 do re. Questo, doppo l'am\u00f4 zoen\u00ee pe-a Maia Mancini, o l'aveiva spozao (1659) l'infanta spagnolla Maia Texo d'Asburgo, avendo comme favoiie primma a duchessa de la Valli\u00e8re, da p\u0153u a marcheiza de Montespan, da-a qu\u00e6 o l'ebbe desp\u00e6gi figgi, e infin Madame de Maintenon, che, doppo a morte da regi\u00f1a (1683), o spos\u00f2 segrettamente; sotta l'influsso de quest'urtima a veciaia do Loigi a fu osescion\u00e2 da di continnoi scruppoli religioxi, in sce-i qu\u00e6 eser\u00e7it\u00f2 o so peiso asc\u00ec i desmui famili\u00e6 (1711, morte do drafin; 1712, do figgio e erede de quest'urtimo, o ducca de Borgogna)."}
{"id": "10692", "revid": "127933", "url": "https://lij.wikipedia.org/wiki?curid=10692", "title": "Luigi XIV", "text": ""}
{"id": "10701", "revid": "128054", "url": "https://lij.wikipedia.org/wiki?curid=10701", "title": "Riccardo C\u0153u de Lion", "text": ""}
{"id": "10702", "revid": "128055", "url": "https://lij.wikipedia.org/wiki?curid=10702", "title": "Feipo Aogusto", "text": ""}
{"id": "10703", "revid": "128056", "url": "https://lij.wikipedia.org/wiki?curid=10703", "title": "Danimarca", "text": ""}
{"id": "10749", "revid": "141962", "url": "https://lij.wikipedia.org/wiki?curid=10749", "title": "Universcit\u00e6 di Studdi Niccol\u00f2 Cusano", "text": "'Universit\u00e6 de i Studi Nicolla da Cuza'\nL'Universcit\u00e6 d'i Studdi \"Nicolla da Cuza\" (italian: \"Universit\u00e0 degli Studi Niccol\u00f2 Cusano\" - UNICUSANO) a l'\u00e8 l'Universit\u00e6 de Romma, Lassio. A gh'\u00e0 10.228 studenti."}
{"id": "10752", "revid": "10132", "url": "https://lij.wikipedia.org/wiki?curid=10752", "title": "Aogusto", "text": "Gaio Giulio Cesare Ottavian Aogusto (lat. \"C. Octavius\"; doppo l'ado\u00e7ion da parte de Cesare: \"C. Iulius Caesar Octavianus\"; da-o 27 a.C. o nomme \u00f3fi\u00e7i\u00e2 o l'\u00e8 \"Imp. Caesar Augustus\"). - primmo imperat\u00f4 roman (Romma 63 a.C. - Nola 14 d.C.). \nFondat\u00f4 de l'impeo roman, a so \u0153uvia a ser\u00f2 definitivamente a crixi da repubbrica, ormai inadegu\u00e2 a reze o stato attraverso l'oligarchia senatoia, sostituindo un regimme monarchico solidamente stabilizzao in sce l'esercito e in sce-o dominio de provin\u00e7e: in \u00e7o fu continu\u00e2 l'\u0153uvia de Cesare, sarvo che Aogusto o vosse evit\u00e2 ogni aspetto de usurpa\u00e7ion e de dittatua, giustificando o so regimme da-o punto de vista repubbrican. No gh'\u00e8 dubbio per\u00f2 che questa solu\u00e7ion (pe-a qu\u00e6 l'imperat\u00f4 o derivava o poei da-o senato, mentre a so aotorit\u00e6, co-e so for\u00e7e milit\u00e6 e economiche, a l'ea in realt\u00e6 indipendente da-o sen\u00e1to) costitu\u00ec o disciddio intrinseco do prin\u00e7ipato, che Aogusto o lasci\u00f2 a-i so successo\u00ee. Otr'a-a solu\u00e7ion costitu\u00e7ion\u00e2, l'\u0153uvia veamente grandiosa de Aogusto fu a realizza\u00e7ion de l'unit\u00e6 de l'impeo, saiv'a d\u00ee a collabora\u00e7ion armoniosa di elementi eterogenei che o componeivan sotta una for\u00e7a regolatrixe, ch'a l'asseguava o ben\u00ease e a paxe, soddisfaxendo a l'antigo ide\u00e2 de l'aboli\u00e7ion de gu\u00e6re tra i parte\u00e7ipi da m\u00e6xima \u00e7ivilt\u00e6.\nVitta e attivit\u00e6.\nFiggio de Gaio Ottavio e de A\u00e7ia (nevo de Gi\u00f9lio C\u00e9zare), o nascette in Romma o 23 set\u00e9nbre do 63 a.C. e o fu adotao da Cesare into 45 a.C.; da Apollo\u00f1ia (dov'o se trovava quande Cesare o fu assascinao) o v\u00e8gne a Romma into mazzo do 44 a.C., rivendicando i diritti de figgio e erede do dittat\u00f4. O ref\u00fao de Marco Antogno a consegn\u00e2ghe a sottr\u00e6ta eredit\u00e6 o fe\u00e7\u00e7e sci che in gio a-a so perso\u00f1a se riunisse tutte e for\u00e7e che, a-a morte de Cesare, voeivan repigi\u00e2 i antighe poxi\u00e7ioin e che speravan de poei domin\u00e2 megio co-o zoenetto Ottavian che no co-o potentiscimo Antogno. In t\u00e2 moddo se cre\u00f2 a scingol\u00e2 scitua\u00e7ion pe-a qu\u00e6 o l'ebbe a-o so seguito di veteren de Cesare e insemme o gruppo senatoio za avversaio de Cesare. Ne sorse de conseguen\u00e7a o confl\u00edto con Antogno, o qu\u00e6 o fu vinto in doe battagge a Modena (44-43 a.C.) e o ripar\u00f2 in Gallia. Ottavian o ruppe quindi l'artifi\u00e7iosa allian\u00e7a co l'oligarchia senatoia e, appoggiao da-a for\u00e7a arm\u00e2, o l'assonse o consolato. \nA-o scopo de frontezz\u00e2 o peigo di repubbrichen cesariciddi, o v\u00e8gne a un accordio con Antogno, costituindo con l\u00ea e con Leppido o segondo triunvirato (43 a.C.). Assemme a Antogno o vinse, a Filippi, Bruto e Cascio (42 a.C.). Mentre Antogno o l'ebbe o comando de l'Oriente, Ottavian o se assonse o compito di assegna\u00e7ioin a-i veteren de t\u00e6re in Itallia, ma o dovette affront\u00e2 una gu\u00e6ra \u00e7iv\u00ee, provoc\u00e2 tra i Italichi da Lucio Antogno (fr\u00e6 do triunviro), ch'o sconfisse a Peruggia (40 a.C.). Rinnov\u00e6 i accordi con Antogno a Brindixi, o combatt\u00e9 Sesto Pompeo che, da-a Se\u00e7ilia e da-a Sardegna, o l'ezer\u00e7itava un peigoso dominnio in sce-o m\u00e2, e, co l'agiutto de Agrippa, o-o vinse a Nauloco (36 a.C.). Eliminao quindi Lepido asc\u00ec (a-o qu\u00e6 spettava o comando de l'Affrica), o fu padron de l'Occidente, e percose Antogno co-i so accordi con Cleopatra o manifestava o dezegno de voei trasform\u00e2 l'Imp\u00eao Roman inte 'na monarchia orient\u00e2, o diciar\u00f2 gu\u00e6ra a Cleopatra e a A\u00e7io (31 a.C.) o sconfisse a re\u00f1a e Antogno; a vittoia a fu coon\u00e2 l'anno doppo co-a preiza de Lusciandria e i suiciddi de Antogno e Cleopatra; in t\u00e2 moddo Ottavian o conquist\u00f2 asc\u00ec l'Egitto. Into 29 a.C. o celebr\u00f2 a Romma un triplixe trionfo e o ser\u00f2 o tempio de Giano. L'era de gu\u00e6re civ\u00ee a l'ea termin\u00e2.\nVegn\u00fao padron de l'Imp\u00eao, o dovette resciorve o problema costitu\u00e7ion\u00e2: o l'insei a sostan\u00e7a monarchica do n\u0153uvo regimme inte l'ambito de forme repubbrica\u00f1e. A \u00e7o serv\u00ec no tanto o consolato (rivestio consecutivamente da-o 31 a-o 23 a.C.), quanto l'imp\u00eaio proconsol\u00e2, ch'o ghe dava o comando milit\u00e2, e a poist\u00e6 tribuni\u00e7\u00e7ia (assonta into 23 a.C.), ch'a ghe conferiva, co-o drito de veto, una poxi\u00e7ion dominante fra i \u00e2tre magistratue; fu conservao asc\u00ec o tittolo de \"Imperator\", gener\u00e2 vittoioso; a so poxi\u00e7ion predominante a se rifletteiva into titolo de Aogusto, co-o so scignificao de on\u00f4 e venera\u00e7ion (no de culto), do qu\u00e6 o sen\u00e1to o l'inscign\u00ec into 27 a.C. Into 12 a.C. o fu f\u00e6to ponteffixe mascimo, into 2 a.C. o l'ebbe o tittolo de \"pater patriae\". O n\u0153uvo regimme o seppe interpret\u00e2 a conscien\u00e7a da miscion dominatrixe e \u00e7ivilizatrixe de l'Imp\u00eao Roman, e da paxe feconda de \u0153uvioxit\u00e6, de orde e de ben\u00ease; e questi ide\u00e6 de gloia e de paxe, che se riflettan inte lettie e inti arte do tempo, poettan oscur\u00e2 i antighi idi\u00e6 de libert\u00e6. \nL'imperat\u00f4 o l'attu\u00f2 asc\u00ec una grandiosa riforma de l'organizza\u00e7ion do stato (qu\u00e6 a l'ea recesta da-a crixi di antighi ordinamenti e da-e exigen\u00e7e do n\u0153uvo scistema polittico). L'amministra\u00e7ion (a danno de magistratue repubbrica\u00f1e) a fu missa inte moen de fon\u00e7ionai dipendenti da l'imperat\u00f4, formando cosc\u00ec una n\u0153uva categoria de burocrati e determinando l'asceiza da classe equestre. Aogusto o preize in sce l\u00ea a cua de l'anno\u00f1a, de vie, di conduti, ecc., a monia\u00e7ion in \u00f3o e in argento. O divize e provin\u00e7e in senatoie e imp\u00eai\u00e6, o cre\u00f2 o fisco impei\u00e2 co-i redditi de provin\u00e7e da l\u00ea dipendente; o providde a l'institu\u00e7ion do censo provin\u00e7\u00e2. O cre\u00f2 di contingenti fisci de legioin (25 unit\u00e6) pe e zone de confin rena\u00f1e, danubia\u00f1e e orient\u00e6, nonch\u00e9 in Egitto, Africa e Spagna. O divize l'Italia inte 11 regioin, o riorganizz\u00f2 l'amministra\u00e7ion de Romma, ch'o divise inte 14 regioin, o stabil\u00ec e coorte urba\u00f1e comme guarnixon, e coorte di viggili pe a segue\u00e7a e a difeiza contra i incendi. Fu da l\u00ea istituio e coorte pretoie e fiss\u00e6 into numero de n\u0153uve, de qu\u00e6 tr\u00e6 stabilie in Romma e i \u00e2tre spanteg\u00e6 in Italia. O combatt\u00e9 o m\u00e1costumme co-ina vasta legisla\u00e7ion ch'a metteiva e associa\u00e7ioin sotta o controllo do stato, o puniva e m\u00e1versa\u00e7ioin elettor\u00e6, o tutelava a famiggia, ecc. o \u00e7erc\u00f2 de ravviv\u00e2 a religion tradi\u00e7ion\u00e2. A Romma (foro de Aogusto, Campo Mar\u00e7io, ecc.) e f\u0153ua o desgugette una grandiosa attivit\u00e6 edili\u00e7\u00e7ia. O fond\u00f2 28 n\u0153uve colonnie.\nA-o tempo m\u00e6ximo Aogusto o dove' provedde a-a tranquillit\u00e6 de provin\u00e7e peifeiche: inti anni 27-24 a.C. fu conduto di a\u00e7ioin vittoriose contra i Cantabri; i popoli alpin fun sottomissi doppo de ripetue a\u00e7ioin; i rapporti coi poppoli de l'Oriente fun regol\u00e6, in gran parte pe meito de Agrippa, con di vantaggioxi accordi: Erode, re de Giudea, o v\u00e8gne vassallo di Romen; i Parti restituin into 20 a.C. i insegne perdue da Crasso e da Antogno. Into 19 a.C. a Penizoa Iberica a l'ea definitivamente pa\u00e7ific\u00e2 doppo i a\u00e7ioin condute da Agrippa. Inti anni 16-15 a.C. una spedi\u00e7ion into Noego a fu con pin successo conduta da Tibeio: fu creao e provin\u00e7e Re\u00e7ia e Noego. Tibeio in trei anni (12-9 a.C.) de sanguinenta gu\u00e6ra contra i Pannoin o port\u00f2 o confin a-o Danubbio; in Germania fu conduto de vittoiose spedi\u00e7ioin da Druso (12-9 a.C.) e da Tibeio (8 a.C.) e a region tra o Ren e l'Erba a fu assoggett\u00e2. I Parti dovettan inte l'1 a.C. rinnov\u00e2 i accordi ape' di preparativi de una spedi\u00e7ion diretta da Gaio Cesare. In Germania, dove Maroboduo o mena\u00e7\u00e7ava e poxi\u00e7ioin roma\u00f1e, Tibeio (4 d.C.) o l'asegu\u00f2 torna a linnia de l'Elba, e o dovette quindi con una d\u00faa lotta debell\u00e2 l'insurre\u00e7ion scciup\u00e2 inta Panonnia e inta Darma\u00e7ia (6-9 d.C.). Into 9 d.C. Varo o subiva una grave desf\u00e6ta da parte de Arminnio, inta serva de T\u0153\u00fctoburgo; Tibeio, accorioghe, o l'ar\u00f3s\u00f2 a linia difensciva in sce-o Ren. Into 14 d.C., Aogusto o mo\u00ec a N\u0153ua e o fu sepelio a Romma into maozoleo do Campo Mar\u00e7io. \nO l'ebbe tr\u00e6 mog\u00ea: Cloddia sci\u00f1a a-o 41 a.C., Scribo\u00f1ia ch'o spos\u00f2 into 40 a.C. e da-a qu\u00e6 o l'ebbe Giullia, e da-o 39 a.C. Livvia, za spoza de Tibeio Claodio Neron (da-o qu\u00e6 questa a l'aveiva av\u00fao Tibeio e a l'ea gravia de Druzo). Aogusto o se preoccup\u00f2 a longo da succescion; apparse primma dexignao o nevo Mar\u00e7ello, ch'o spos\u00f2 into 25 a.C. Giulia, ma o mo\u00ec into 23 a.C.; quindi Agrippa, ch'o spos\u00f2 a so votta Giulia, e into 18 a.C. o fu inscignio da poist\u00e6 tribuni\u00e7ia ma o mo\u00ec into 12 a.C., da p\u0153u i figgi de Agrippa e de Giulia, Gaio e Luccio Cesare, che fun adot\u00e6 da Aogusto ma moin rispettivamente into 4 a.C. e into 2 d.C. Infin, essendo morto into 9 a.C. o Druso asc\u00ec, unnico erede poscibile fu o figiastro Tibeio, adotao into 4 d.C.\nAogusto scrit\u00f4.\nAogusto o fu scrit\u00f4 p\u00fao e elegante. Scolao pe l'eloquen\u00e7a lati\u00f1a do ret\u00f4 Marco Epidio, pe a cortua grega de Apollodoo de Pergamo, o fu sempre studioso de eloquen\u00e7a, ma con prevalente interesse politico e moralistico. Pe pruden\u00e7a politica o scrisse de longo i so discorsci; an\u00e7i se dixe ch'o preparesse pe iscrito di memori\u00e6 pe i colloqui ciu importanti, pe no d\u00ee de ciu \u00f2 de meno de quello ch'o doveiva. E da-i nomioxi frammenti di epistole a-i famiggi\u00e6 e de quelle \u00f3fi\u00e7i\u00e6 se vedde com'o foise lontan da-o bezinscio pre\u00e7ioxismo axian ma asc\u00ec da-o vosciuo arcaismo; ni, colto com'o l'ea de grego, o l'evitava de paole e di esprescioin greghe. \nO scrisse: \"Rescripta Bruto de Catone\", risposta a-o panegiigo de Caton f\u00e6to da Bruto; ezorta\u00e7ioin a-a filosofia (\"Hortationes ad philosophiam\"); e proprie memoie in 13 libbri (\"Commentarii de vita sua\") scin a-a fin da gu\u00e6ra cantabrica (24 a.C.); una \"Descriptio Italiae\", \u0153uvia giograffica inta qu\u00e6 o se varse do materi\u00e2 lasciao da Agrippa; una \"Vita\" de Druso; un poemetto in esametri, \"Sicilia\"; un libbro de epigrammi (n'aresta doi de scarso val\u00f4 lettiaio); o l'aveiva comen\u00e7ao una trageddia \"Aiax\", che da p\u0153u, macontento da forma, o destrusse. Resta invece l\"'Index rerum a se gestarum\", elenco de so impreize, da Aogusto red\u00e6to poco primma de mo\u00ee, e affidao a-a custodia de Vest\u00e6 perch\u00e9 a-a so morte o foise incizo in sce de taoe de bronzo davanti a-o so maosoleo. De questo fu f\u00e6to numerose copie, u\u00f1a de qu\u00e6 squ\u00e6xi intrega a l'\u00e8 o cosc\u00ec d\u00edto \"Monumentum Ancyranum\".\nIconografia de Aogusto.\nOtr'a-e belle effixe in sce-e mon\u00e6e, se conserva de Aogusto ciu de 140 retr\u00e6ti in scurtua (da l'Italia e da-e vaie prov\u00ecn\u00e7e) che o riproduan da-a zoene\u00e7\u00e7a a-a maturit\u00e6. Noteive sorvetutto e teste marmoie do Museo Capitolin, de Istanbul (provegninte da Pergamo), de Ciuxi, de Anco\u00f1a, quelle bronzie de Londra (da Meroe), do Museo Profan a-o Vatican, e e doe stattoe, quella loric\u00e2 ritrov\u00e2 a Primma Porta (aoa into Vatican) e quella tog\u00e2 comme pontefixe (ritrov\u00e2 in via Labega\u00f1a, aoa a-o Museo na\u00e7. rom.), cai d'\u0153uvia da retratistega aogustea. Aogusto o comp\u00e2 asc\u00ec into frexo de l\"'Ara Pacis\", inta gemma aogustea de Vienna e into cammeo Strozzi-Blacas a Londra."}
{"id": "10753", "revid": "128771", "url": "https://lij.wikipedia.org/wiki?curid=10753", "title": "Cesare", "text": ""}
{"id": "10754", "revid": "242", "url": "https://lij.wikipedia.org/wiki?curid=10754", "title": "Se\u00e7ilia", "text": ""}
{"id": "10759", "revid": "128782", "url": "https://lij.wikipedia.org/wiki?curid=10759", "title": "Giulio \u00c7esare", "text": ""}
{"id": "10760", "revid": "242", "url": "https://lij.wikipedia.org/wiki?curid=10760", "title": "Impeo roman", "text": ""}
{"id": "10761", "revid": "7530", "url": "https://lij.wikipedia.org/wiki?curid=10761", "title": "Tibeio", "text": "Tibeio Claodio Neron (lat. \"Tiberius Claudius Nero\"; doppo l'ado\u00e7ion d'Aogusto, \"Tiberius Iulius Caesar\"). - Impiao roman (n. 42 a.C. - m. Cao Mizen 37 d.C.). \nValente gener\u00e2, o pa\u00e7ific\u00f2 a Germania e o t\u00e8gne sotta controllo a scitoa\u00e7ion in Panonnia e Darma\u00e7\u00e7ia; adotao da l'Aogusto into 4 d.C., o l'asceize a-o trono into 14. O continu\u00f2 a politica aogustea, a\u00e7entoando a l'interno o poei imperi\u00e2 inti raporti co-o senato e mantegnindo a paxe a-i confin. O so regno o fu per\u00f2 segnao da 'n climma de sospetti do qu\u00e6 fu abbile inspirat\u00f4 o prefetto do pretoio L. Elio Seian, che into tentativo d'\u00f3tegn\u00ee a sucescion e pe elimin\u00e2 ogni poscibile concorente o descaden\u00f2 una serie d'acuze e procesci inti qu\u00e6 per\u00f2 a-a fin fu l\u00ea m\u00e6ximo tragicamente ingugeito.\nVitta e attivit\u00e6.\nFiggio de Tibeio Claodio Neron e de Livia, che, divor\u00e7i\u00e2, a spos\u00f2 da p\u0153u l'Ottavian, o fu educao aristocrategamente; o conosceiva o grego perfettamente e o l'aveiva gusto pe l'erudi\u00e7ion. Doppo una rapida carea milit\u00e2 e politica, durante a qu\u00e6 o parte\u00e7ip\u00f2 a-a gu\u00e6ra contra Reti e Vindelleghi (15 a.C.), o fu conso (13). A-a morte d'Agrippa (12) o l'apariva comme unico poscibile sucess\u00f4 d'Aogusto (aomanco comme l'unico sucess\u00f4 inmediao, mentre se profilava comme poscibili eredi i doi figgi de l'Agrippa e da Giulia, o Gaio e o Luccio Cesare), onde foscia l'ordine de l'imperat\u00f4 de separ\u00e2se da-a mogg\u00ea am\u00e2, Vipsania Agripi\u00f1a (da-a qu\u00e6 o l'aveiva av\u00fao un figgio, Druzo, e o n'atendeiva un segondo), e de spos\u00e2 a viddoa de l'Agrippa e figgia d'Aogusto, a scandalosa Giullia, da-a qu\u00e6 ben fito o se separ\u00f2. \nRepresso e rebellioin pannonica (12 a.C.) e darmatica (11), doppo a morte do fr\u00e6 Druzo o continu\u00f2 l'\u0153uvia de consolidamento do dominio roman in Germania, \u00e7o che ghe varse o trionfo e o consolato (7) e da p\u0153u (6 a.C.) a \"tribunicia potestas\" pe \u00e7inqu'anni. Poco doppo tuttavia o se reti\u00f2 da-a vitta pubbrica refugiandose a Rodi, no se sa se spinto da sa\u00e7iet\u00e6 d'ono\u00ee e de comando op\u00f9 da l'infeli\u00e7it\u00e6 do matrimonio e da-a rivalit\u00e6 co-o nevo de Aogusto, Gaio Cesare. Into so amao isoamento o fu razonto da-a n\u0153uva da condanna da Giulia (2 a.C.). Ma, morto o Lu\u00e7io Cesare (2 d.C.) e o Gaio Cesare (4 d.C.), o Tibeio o l'aparse torna l'unico poscibile sucess\u00f4: o fu per\u00e7\u00f2 adotao da l'Aogusto e o l'ebbe a \"tribunicia potestas\" pe dex'anni. O repigi\u00f2 aloa l'\u0153uvia de pa\u00e7ifica\u00e7ion in Germania, o diresse a represcion da rebellion da Pannonia e da Darma\u00e7ia, o riorganizz\u00f2 o confin renan doppo o disastro de Varo, e (12) o celebr\u00f2 o trionfo panonnego, \u00f3tegnindo che ghe foise rinovao a \"tribunicia potestas\". \nDoppo a morte de l'Aogusto (14) i organi do stato zuon fedelt\u00e6 a-o Tibeio, che quarche settema\u00f1a doppo o l'a\u00e7ettava a sucescion. O so governo, teizo a a\u00e7ento\u00e2 l'aferma\u00e7ion do poei imperi\u00e2 rispetto a-o senato o provoc\u00f2, asc\u00ec pe l'aspie\u00e7a e a tenden\u00e7a a-o sospetto proppi do so carattere, un attrito continno co l'aristocra\u00e7ia e a forte ostilit\u00e6 che registr\u00f2 inti so confronti a storiografia succesciva. Ma a so politica a l'ami\u00f2 in realt\u00e6 a consolid\u00e2 l'\u0153uvia de l'Aogusto: o seppe mantegn\u00ee a paxe a-i confin, o fu e\u00e7ellente inta gestion finan\u00e7iaia (comme se vidde particolarmente inta crixi finan\u00e7iaia ch'a corp\u00ec l'Italia into 33) e o fu provvido inte l'aministra\u00e7ion provin\u00e7\u00e2. O Tibeio o refi\u00f2 ono\u00ee divin; o perseguit\u00f2 e religioin strangee che portessan comonque turbamento a-a vitta de l'impeo. \nInti resguardi da Germania o condusse una politica aparentemente renon\u00e7iataia, acontentandose da frontea aogustea do Ren e impedindo a-o Germanego d'aventur\u00e2se inte de impreize peigose, ma in realt\u00e6 o l'ariesc\u00ec a sfr\u00fbt\u00e2 e rivalit\u00e6 interne di Germoen (in t\u00e2 moddo fu eliminao o Maroboduo e l'Arminio). Do Germanico o se varse pe scistem\u00e2 a scitoa\u00e7ion in Oriente: a Commagene a fu anessa a-a Sciia, a Cappadocia a v\u00e8gne provin\u00e7a e fu imposto o Zenon in sce-o trono d'\u00c6rminnia. E grave rivotte do Tacfarinate in Africa, do Giulio Floro e Giulio Sacroviro in Gallia, do Rescupori in Traxa fun stronc\u00e6 con ferme\u00e7\u00e7a e rapidit\u00e6. \nMa l'aristocra\u00e7ia, ch'a se veddeiva cosc\u00ec poco conscider\u00e2 da-o Tibeio, a ghe contrapoze idealmente un proppio campion into Germanico e a l'accus\u00f2 o Tibeio d'aveilo f\u00e6to avelen\u00e2 (19). Se form\u00f2 cosc\u00ec un ambiente d'opoxi\u00e7ion in gio a l'Agripi\u00f1a, mog\u00ea do Germanico. Inte questa atmosfea de sospetto preize vig\u00f4, co l'agiutto de delato\u00ee, l'acuza de leiza magest\u00e6, i procesci se mortipricon e teizan a corp\u00ee de perso\u00f1e vexi\u00f1e a-a famiggia do Germanico. Inspirat\u00f4 de questa politica fu o L. Elio Seian (ca. 20 a.C. - 31 d.C.), che, avendo \u00f3tegn\u00fao d'arec\u0153ugge in Romma e coorte pretoie, o l'aveiva in man a vea for\u00e7a milit\u00e2 d'Italia, mentre l'imperat\u00f4, preocupao da proppia tranquillit\u00e6, exaspiao pe l'ostilit\u00e6 di Romoen, o decideiva de reti\u00e2se a Capri (27). O Seian, che amiando a-a succescion o l'ea ariescio a f\u00e2 avelen\u00e2 o Druzo, figgio do Tibeio, o fe\u00e7\u00e7e exili\u00e2 l'Agrippi\u00f1a a \"Pandataria\", dond'a mo\u00ec, e a Pon\u00e7a o figgio de l\u00ea Neron, ch'o s'ama\u00e7\u00f2. Into 32, vegnuo a conoscen\u00e7a de 'na congiua ch'ordiva o Seian contra de l\u00ea, o Tibeio o ne prepar\u00f2 abilmente a destitu\u00e7ion e quindi a condanna a morte. Ma l'aspie\u00e7a e l'inrequete\u00e7\u00e7a do Tibeio se fe\u00e7\u00e7an maggio\u00ee, e denon\u00e7ie se infitin; tra quelli che s'ama\u00e7\u00e7on pe terr\u00f4 fu o Druso, figgio do Germanico, e a Livilla, viddoa do Druso figgio do Tibeio. \nP\u00f9 no tornando ciu a Romma, o Tibeio o no perdeiva tuttavia de vista i interesci de l'impeo: o regol\u00f2 a costion pratica da sucescion do Zenon co l'impoxi\u00e7ion do Tiridate in sce-o trono d'\u00c6rminnia. De ina\u00e7ettabile lezendie son i raconti di monstroxi piaxei a-i qu\u00e6 o se sai\u00e6 abandonao a Capri. \nO mo\u00ec inta villa do Lucullo a Mizen o 16 de mar\u00e7o do 37, lasciando eredi a-o p\u00e2o o nevo Tibeio Gemello e o Gaio (Caligola)."}
{"id": "10762", "revid": "128810", "url": "https://lij.wikipedia.org/wiki?curid=10762", "title": "Ottavian", "text": ""}
{"id": "10763", "revid": "1144", "url": "https://lij.wikipedia.org/wiki?curid=10763", "title": "New York", "text": ""}
{"id": "10764", "revid": "7530", "url": "https://lij.wikipedia.org/wiki?curid=10764", "title": "Caligola", "text": "Caligola o C\u00e6goa (lat. \"C. [Iulius] Caesar Germanicus\"). - Imperat\u00f4 roman (An\u00e7io 12 d. C. - Romma 41). \nFiggio de Germanico e Agrippi\u00f1a maggi\u00f4, o fu sorvenominao \"Caligula\" da-a c\u00e1\u00e7at\u00faa milit\u00e2 (\"caliga\") ch'o port\u00f2 scin da figgi\u0153u. Successo a-o Tibeio (37) co l'agiutto do prefetto do pretoio Macron, o l'instaor\u00f2 un governo assol\u00fao, mettendose in urto co-o senato e e classe dirizente, mentre o \u00e7ercava o fav\u00f4 popol\u00e2. Dissol\u00fao inta vitta priv\u00e2, o l'introdusse inta corte un fasto orient\u00e2, e o preteize di ono\u00ee divin, sciuscitando rivotte tra i Zu\u00ea. A-a debole\u00e7\u00e7a da politica interna o \u00e7erc\u00f2 inutilmente remeddio co-a politica estera: o concesse de f\u00e6to in Palesti\u00f1a una tetrarchia a l'Agrippa I, e o restitu\u00ec o regno de Commagene a l'Antioco IV. A so a\u00e7ion milit\u00e2 a fu inscignificante: a parte a spedi\u00e7ion in sce-o Ren ch'a l'arest\u00f2 solo che un mero progetto, into 40 o l'organizz\u00f2 una spedi\u00e7ion pe-a conquista da Britannia ch'a se resciorve' inte 'na farsa. \nO fu infin ama\u00e7ao inte 'na congiua de senato\u00ee e cavagei, capez\u00e2 da-o tribun Cascio Cherea. \nDo C\u00e6goa gh'emmo molti retr\u00e6ti in scortua: un primmo gruppo, con di tr\u00e6ti zoen\u00ee (Pariggi, Trieste, Vene\u00e7ia, Niorche), un segondo, doppo l'avento a-o trono (Niorche, Copenaghen)."}
{"id": "10785", "revid": "3941", "url": "https://lij.wikipedia.org/wiki?curid=10785", "title": "Belgi\u00f2", "text": ""}
{"id": "10789", "revid": "3941", "url": "https://lij.wikipedia.org/wiki?curid=10789", "title": "Universit\u00e6 de i Studi Niccol\u00f2 Cusano", "text": ""}
{"id": "10790", "revid": "7530", "url": "https://lij.wikipedia.org/wiki?curid=10790", "title": "Nicolla da Cuza", "text": "Nicolla da Cuza (in lat\u00ecn \"Nicolaus Cusanus\" o \"Nicolaus de Cusa\", (in tedesco \"Nikolaus Krebs von Kues\", \u00f2 \"Nikolaus Chrypffs\") (Kues, 1401 - Todi, 11 ag\u00f3sto 1464) o l'\u00e8 st\u00e6to un carden\u00e2, te\u00f2llogo, fil\u00f2zzofo, umanista, giurista, matem\u00e0ttico e astr\u00f2nnomo tedesco. \nBiograf\u00eca.\nA seu \u00f2pia f\u00f2scia ci\u00f9 fam\u00f4za a l'\u00e9 intitol\u00e2 \"De Visione Dei\" (\"A vix\u00f3n de D\u00ea\")."}
{"id": "10809", "revid": "3941", "url": "https://lij.wikipedia.org/wiki?curid=10809", "title": "Carniv\u00f2\u00ef", "text": ""}
{"id": "10811", "revid": "12052", "url": "https://lij.wikipedia.org/wiki?curid=10811", "title": "Gioxeppe Gaibado", "text": "Gioxeppe Gaibado (Ni\u00e7\u00e7a, 4 luggio 1807 - Crav\u00eaa, 2 zugno 1882, it: \"Giuseppe Garibaldi\"), gener\u00e2, patriota e ommo politico.\nVitta.\nA so famiggia a s'ea transfeja a Nissa into 1770; o po\u00e6 Domennego Gaibado (1766-1841), originaio de Ciavai, o l'ea proprietaio de 'na tarta\u00f1a ciamm\u00e2 \"Santa Reparata\". A mo\u00e6 R\u0153uza Raimondi (1776-1852) a l'ea originaia da L\u0153ua, a-o tempo parte da Repubbrica Ligure.\nDoppo avei ader\u00eeo a-a \"Giovine Italia\" e pigiao parte a moti insure\u00e7ion\u00e6 in Italia, o visse di anni (1835-1848) in America, combattendo pe l\u2019indipenden\u00e7a in varri p\u00e0ixi. Rentrao in Italia, o parte\u00e7ip\u00f2 a-o governo proviz\u00f6io de Milan e, doppo a proclama\u00e7ion da Repubbrica Roma\u00f1a, nonostante i disciddi nasciui co-o Gioxeppe Mazzin circa l\u2019attezamento da tegn\u00ee inti confronti di Savoia, o ri\u00e7evette l'incarego da difeiza de Romma. Sconfito da-i Fran\u00e7eixi, ciamm\u00e6 in agiutto da-o Pappa c'o l'ea scappao a Gaeta, o fuzz\u00ec torna a l'estero (1849). \nA-o rientro in Italia (1852) o s'alontan\u00f2 urteriormente da-e idee do Mazin, acondescendendo a vegn\u00ee sostegnit\u00f4 da monarchia sabaoda pe scin che questa a dimostresse de credde fermamente inta caoza italia\u00f1a e assumendo a guidda de l'ezercito sardo contra l'Aostria (1858-59). \nD\u00f2ppo l'annescion da parte do Piemonte de Lombard\u00efa, Emillia, Tosca\u00f1a e Romagna, o Gaibado o riavi\u00f2 o processo d'unifica\u00e7ion d'Italia, ch'o p\u00e0iva \u00easise bloccao inte l'imposcibilit\u00e6 de prende Romma, con l'impreiza di Mille, ch'a consent\u00ec de un\u00ee o Mezogiorno a-o Piemonte (1860) e quindi de zonze a-a constitu\u00e7ion do Regno d\u2019Italia (1861). \nPe-e s\u00f2 impreize, inte qu\u00e6 o dimostr\u00f2 d'avei no solo de r\u00e6e d\u0153utte milit\u00e6 ma asc\u00ec un indiscuttibile acume politico, o Gaibado o l'\u00e8 consciderao un di ciu gren arteffixi do Risorzimento italian."}
{"id": "10812", "revid": "12052", "url": "https://lij.wikipedia.org/wiki?curid=10812", "title": "Go\u00e6ra de sucescion aostriaca", "text": "Gu\u00e6ra de succescion aostriaca, confl\u00edto determinao da-a morte de l'imperat\u00f4 Carlo VI (20 ottobre 1740) e da l'asceiza in sce-o trono asburgico de Maia Texo, so figgia, in virt\u00f9 da Pramattega San\u00e7ion do 1713, approv\u00e2 da-i varri stati region\u00e6 da monarchia e da-e poten\u00e7e \u0153\u00fcropee.\nSt\u00f6ia.\nO problema da sucescion o paiva pertanto politicamente risolto, ma o fu riaverto, a doi meixi da-a morte de Carlo VI, da Federigo II de Pruscia, dexidiozo de comen\u00e7\u00e2 o so regno (o l'ea montao in sce-o trono o 31 de mazzo) con un prestigioso successo politico, e precizamente con l\u2019estenscion da sovranit\u00e6 pruscia\u00f1a in sce-a Slexia, da l\u00ea invasa o 16 dexembre 1740. Doppo a sconfita aostriaca a Mollwitz (10 arv\u00ee 1741) a Fran\u00e7a a l'accord\u00f2 ogni effettivo appoggio politico a-i faoto\u00ee de un smembramento di domi\u00f1i eredit\u00e6 aostriachi e sorvettutto a-o pretendente prin\u00e7ip\u00e2 a-a S.a., Carlo Alberto, elett\u00f4 de Bavea, ch'o l'aiva spozao into 1722 Maia Amalia, figgia min\u00f4 de l'imperat\u00f4 Gioxeppe I (fr\u00e6 de Carlo VI). Carlo Alberto, con l\u2019agiutto milit\u00e2 fran\u00e7eize (a deciara\u00e7ion form\u00e2 de gu\u00e6ra da parte da Fran\u00e7a a l'avi\u00e2 l\u0153ugo per\u00f2 solo inte l'arv\u00ee 1744), o comen\u00e7\u00f2 a gu\u00e6ra de S. vea e propria o 31 de luggio, occupando de sorpreiza Passau. \nA-a fin de settembre do m\u00e6ximo anno o scheamento politico contra Maia Texo o l'ea formalmente completao. Co-a Bavea aveiva concluzo di tratt\u00e6 d\u2019allian\u00e7a a Spagna (Nymphenburg, 28 mazzo) e a Sassonia-Polonia (Francoforte, 19 settembre), dividendose in anti\u00e7ipo e sp\u0153ugge do nemigo. Solo a Gran Bretagna a l'ascisteiva amigheivemente Maia Texo. Carlo Alberto o l'aveiva intanto occupao Linz, dirizzendose da p\u0153u in sce Praga, dove o fu incoonao re de Boemmia; o 12 frev\u00e2 1742 o fu eletto imperat\u00f4 asc\u00ec. Maia Texo, con l\u2019agiutto preminente di Ungaixi, a poette riorganizz\u00e2 into frattempo l\u2019ezercito; l\u2019energica controffensciva aostriaca do zen\u00e2-frev\u00e2 1742 a l'allarm\u00f2 Federigo II de Pruscia, timoozo che Maia Texo a se voese sotrae, aoa che a sciorte di arme a gh'ea favoeive, a l'impegno, assonto co-o trattao segretto de Kleinschnellendorf (9 ottobre 1741), de cedighe a bassa Slexia. O re de Pruscia o repigi\u00f2 pertanto a gu\u00e6ra, o sconfisse i Aostriachi inta battaggia de Chotuxitz (17 mazzo 1742) e o l'\u00f3tegne l\u201911 zugno 1742, inti prelimin\u00e6 de Breslavia, a Slexia e a contea de Glatz. In Italia, Carlo Emanu\u00e6lo III de Sardegna, da primma aderente a-o blocco antiaostriaco, intimorio da i amie spagnolle in sce-a Lombardia o s'ali\u00f2 into frev\u00e2 do 1742 con Maia Texo. A-a fin do 1742 i aostriachi rientron asc\u00ec in possesso de Praga. \nL\u2019anno 1743 o port\u00f2 a un intervento ciu deciso da Gran Bretagna inti aff\u00e6 \u0153\u00fcropei, a-o scianco de l'Aostria e contra e velleit\u00e6 egemoniche da Fran\u00e7a: l\u2019\"arm\u00e9e pragmatique\" (costituia da Ingreixi, Hannoverien, Ascien e Aostriachi) a-o comando de Zorzo II a sconfisse o 27 zugno a Dettingen i Fran\u00e7eixi. Quarche meize doppo, o 17 settembre 1743, a diploma\u00e7ia ingreize a convinse Maia Texo de l'oportunit\u00e6 de concludde con Carlo Emanu\u00e6lo III o Trattao de Worms, i articoli do qu\u00e6 prevedeivan a cesciona-o Piemonte de di territoi da Lombardia e do marchezato de Fin\u00e2. Questo trattao o segn\u00f2 o comen\u00e7o de una n\u0153uva fase da gu\u00e6ra. I ligammi tra Fran\u00e7a e Spagna v\u00e8gnan ancon ciu streiti co-o cosc\u00ec d\u00edto segondo patto de famiggia de Fontainebleau (25 ottobre 1743), into qu\u00e6 Luigi XV o s\u2019impegn\u00f2 a agiutt\u00e2 Feipo (da p\u0153u ducca de Parma) inta conquista da Lombardia e de Parma e Piaxen\u00e7a nonch\u00e9 a deciar\u00e2 gu\u00e6ra a-a Gran Bretagna; Federigo II asc\u00ec o s'avvexin\u00f2 a-a Fran\u00e7a, concludendo con questa una form\u00e2 allian\u00e7a (5 zugno 1744). Inta tarda primaveia do 1744 i Fran\u00e7eixi aveivan attaccao con gren for\u00e7e i Paixi Basci Aostriachi, ma a man\u0153uvra a fu interrotta da l'ezer\u00e7ito de Carlo de Lor\u00e6na, penetrao inte l'Als\u00e0\u00e7ia. \nQuesto, a so votta, o fu constreito tuttavia a una pre\u00e7ipitosa retiradda verso i stati eredit\u00e6 aostriachi doppo l\u2019improvvisa invaxon da Boemmia da parte de Federigo II (agosto 1744). Federigo o conquist\u00f2 Praga, ma succescivamente l\u2019arrivo de for\u00e7e de Carlo de Lor\u00e6na o-o costrenze' a evacu\u00e2 a capit\u00e2 boema (novembre 1744). Inte l'Italia settentrion\u00e2 e for\u00e7e franco-ispa\u00f1e, che aveivan \u00e7ercao de impadronise de Cunnio, fun costreite a reti\u00e2se (22 ottobre 1744); inte l'Italia meridion\u00e2 invece i ispano-napoliten sorpreizan a Velletri (10 agosto 1744) o gener\u00e2 aostriaco J.J.K. z Lobkovic, inflizendoghe una d\u00faa sconfita. \nCo-a morte de Carlo VII, a-i primmi do 1745, scomparse o pretendente ciu peigoso a l'eredit\u00e6 de Maia Texo e co-o Trattao de F\u00fcssen (22 arv\u00ee 1745), concruzo co-o success\u00f4, o peigo bavaize o scent\u00f2 do tutto: o 15 settembre 1745 a Dieta de Francoforte a reconobbe imperat\u00f4 Fran\u00e7esco Steva de Lor\u00e6na, maio de Maia Texo. Verso a fin do m\u00e6ximo anno Maia Texo, sciu media\u00e7ion da Gran Bretagna, a l'acconsent\u00ec asc\u00ec a-a paxe con Federigo II: o Trattao de Dresda (25 dexembre 1745) o riconfermava a sovranit\u00e6 pruscia\u00f1a in sce-a Slexia. \nSe in Germania fu posto termine a-i combattimenti, inte Fiandre e in Italia l\u2019anno 1745 o fu quello de un sfor\u00e7o decixivo di franco-spagnolli, che a pr\u0153uvo a-a vittoia de Maori\u00e7io de Sassonia in sce-i anglo-olandeixi a Fontenay (11 mazzo 1745) ocupon gran parte di Paixi Basci Aostriachi e obligon, inta penizoa, Carlo Manu\u00e6lo a convegn\u00ee in sce di prelimin\u00e6 de paxe, doppo esise impossess\u00e6 de parte do Piemonte e de tutta a Lombardia. A scomparsa de poten\u00e7e germaniche da-a lotta a semplific\u00f2 o confl\u00edto: da una parte a Fran\u00e7a, con Spagna, Nappoli e Zena (ch'a l'aiva aderio o 7 mazzo 1745 co-o Trattao de Aranjuez), da l'\u00e2tra l\u2019Aostria, alli\u00e2 da Sardegna, da Gran Bretagna e de l'Olanda. L\u2019energia di franco-spagnolli a s'amerm\u00f2 into 1746. In Gran Bretagna, i faoto\u00ee do pretendente Charles Edward, sbarcao inta Sc\u00f2\u00e7ia into l\u00f9ggio do 1745, fun definitivamente battui (Culloden, 16 arv\u00ee 1746), e in Italia Carlo Emanu\u00e6lo III e Maia Texo costrinsan o nemigo a sgomber\u00e2 o Piemonte e a Lombardia e occupon Zena (7 settembre 1746); solo inte Fiandre e truppe fran\u00e7eixi a-o comando de Maori\u00e7io de Sassonia passon de vittoia in vittoia. \nTrattative de paxe tra Fran\u00e7a, Gran Bretagna e Olanda fun za comen\u00e7\u00e6 inte l'aot\u00f9nno 1746 e doppo longhi e incostanti nego\u00e7i\u00e6 fun concluze a Aquisgra\u00f1a o 18 ottobre 1748 in sce-a base de seguenti claozoe prin\u00e7ip\u00e6: restitu\u00e7ion de t\u00f9tti i territ\u00f6i conquist\u00e6 da-i contendenti; assegna\u00e7ion a don Feipo de Borbon di ducati de Parma, Piaxen\u00e7a e Guastalla; ritorno a-o \"status quo ante\" do ducato de Modena e da Repubbrica de Zena; ren\u0153uvo, a fav\u00f4 da Gran Bretagna, do Trattao de l'Asiento do 1713; conferma da succescion protestante a-o trono ingleize; riconoscimento da Prammatica san\u00e7ion (succescion de Maia Texo a-o trono asburgico) e riconoscimento de l'imperat\u00f4 Fran\u00e7esco asc\u00ec; assegna\u00e7ion a-a Pruscia da Slexia."}
{"id": "10814", "revid": "12052", "url": "https://lij.wikipedia.org/wiki?curid=10814", "title": "Augusto De Luca", "text": "Augusto De Luca (\u202aNappoli\u202c, 1 de l\u00fbggio do 1955) o l'\u00e9 'n fot\u00f2grafo itali\u00e0n."}
{"id": "10815", "revid": "10132", "url": "https://lij.wikipedia.org/wiki?curid=10815", "title": "Nuvia", "text": "A n\u00fbvia a l'\u00e8 'na massa ciu \u00f2 meno esteiza de go\u00e7\u00e7etti\u00f1e d'\u00e6goa, de minuscoli crestalli de gia\u00e7\u00e7a \u00f2 de go\u00e7\u00e7e e crestalli mescci\u00e6, in sospenscion inte l'aia, de spess\u00f4 e denscit\u00e6 t\u00e6 da imped\u00ee ciu \u00f2 meno a vista do \u00e7\u00ea.\nDescri\u00e7ion.\nPercose spesso anim\u00e6 da di moti scimili a quelli de nuvie ordinaie, de masse d'aia inglobante di produti radioattivi de esploxoin nucle\u00e6 atmosfeeghe vegnan inte l'uzo corente denomin\u00e6, sciben che impropriamente, nuvie radioattive. Otr'a \u00e7o, pe estenscion, o termine nuvia o s'ad\u0153uvia pe indic\u00e2 di amasci de vapo\u00ee desp\u00e6gi da-o vap\u00f4 d\u2019\u00e6goa e di agglomer\u00e6 de mateia cosmica \u00f2 stell\u00e6.\nE nuvie se forman pe condensa\u00e7ion do vap\u00f4 \u00e6goo contegn\u00fao inte l'aia, a pr\u0153uvo a raffreidamento de l'aia m\u00e6xima. A condensa\u00e7ion a l'ha comen\u00e7o in genere quande l'umidit\u00e6 relativa a l'\u00e8 maggi\u00f4 do 100%, saiv'a d\u00ee quande l'aia l'\u00e8 sorvesatura; inte queste condi\u00e7ioin o vap\u00f4 \u00e6go o condensa in go\u00e7\u00e7etti\u00f1e de raggio ben piccin, generalmente in gio a de parti\u00e7elle microscopiche sollide, d\u00eete \"nuclei de condensa\u00e7ion\".\nForma\u00e7ion.\nE go\u00e7\u00e7etti\u00f1e che costituiscian una nuvia gh'han in diametro ch'o va da quarche micron a quarche dexe\u00f1a de micron; queste p\u0153uan tuttavia aoment\u00e2 de dimenscioin, segge pe urtei\u00f4 condensa\u00e7ion de vap\u00f4 aqueo segge pe coalescen\u00e7a con di \u00e2tre go\u00e7\u00e7etti\u00f1e.\nL'accrescimento pe condensa\u00e7ion o l'\u00e8 fa\u00e7ilitao da-o f\u00e6to che, a man a man che o raggio da go\u00e7\u00e7a o l'aomenta, a tenscion de vap\u00f4 a diminuisce e l'\u00e8 quindi suffixente un'umidit\u00e6 relativa via via men\u00f4 pe f\u00e2 condens\u00e2 o vap\u00f4; l'accrescimento o vegne per\u00f2 limitao da-o cal\u00f4 de condensa\u00e7ion, ch'o fa aoment\u00e2 a tempiatua de l'aia circostante e diminu\u00ee l'umidit\u00e6 relativa.\nA coalescen\u00e7a a s'ha quande una go\u00e7\u00e7a a l'ha razonto de dimenscioin maggio\u00ee de go\u00e7\u00e7e circostante e quindi a mescia rispetto a queste, intrando fa\u00e7ilmente in collixon con liatre e aggregandosie. A velo\u00e7it\u00e6 d'acrescimento de go\u00e7\u00e7etti\u00f1e a dipende da-a quantit\u00e6 de vap\u00f4 d'\u00e6goa prezente, da-a tempiatua e da-a velo\u00e7it\u00e6 de rafreidamento de l'aia, da-a concentra\u00e7ion di nuclei de condensa\u00e7ion e da quella de go\u00e7\u00e7etti\u00f1e m\u00e6xime. Quande o peizo de go\u00e7\u00e7e o vegne maggi\u00f4 da spinta ascenscion\u00e2 de l'aia, liatre cazzan formando e pre\u00e7ipita\u00e7ioin. O contegn\u00fao d'\u00e6goa de nuvie o varria inte di limmiti ass\u00e6 vasti, ma o l'\u00e8 sempre de l'orde de pochi grammi, \u00f2 sci\u00f1a de meno, pe metro cubbo. Quande a tempiatua a chi\u00f1a a-o de sotta de 0 \u00b0C se p\u0153u form\u00e2 di crestalli de gia\u00e7\u00e7a, in parte pe sublima\u00e7ion do vap\u00f4 in gio a di nuclei de sublima\u00e7ion, ma sorvetutto pe conziamento de go\u00e7\u00e7etti\u00f1e d\u2019\u00e6goa; questo segondo processo asc\u00ec, ch'o p\u00e2 \u00ease o ciu frequente, o l'\u00e8 favoiio da-a prezen\u00e7a de nuclei estrannei: in assen\u00e7a de questi, de f\u00e6to, e go\u00e7\u00e7eti\u00f1e p\u0153uan arest\u00e2 a-o stato liquido (sorvefuze) scin a de tempiatue de \u221215 \u00b0C e sci\u00f1a mino\u00ee.\nO rafreidamento de l'aia, ch'o provvoca a condensa\u00e7ion do vap\u00f4 d'\u00e6goa, o p\u0153u avegn\u00ee a caoza de varri procesci. Quello ciu importante l'\u00e8 costituio da l'espanscion adiabatica de l'aia ummida inti so moti ascenscion\u00e6; questi p\u0153uan produise pe conve\u00e7ion natur\u00e2, dovua a l'instabilit\u00e6 de l'aia quande a diminu\u00e7ion de tempiatua con l'\u00e2te\u00e7\u00e7a a segge maggi\u00f4 do gradiente adiabatico, \u00f2 pe scorimento ascendente de una massa d'aia cada sorve una massa d'aia freida (asceiza front\u00e2), \u00f2 pe ascenden\u00e7a orografica, dovua a di rilevi montooxi, \u00f2, inti str\u00e6ti ciu vexin a-o s\u0153u, pe turbolen\u00e7a. Un \u00e2tro processo de raffreidamento, essen\u00e7ialmente no adiabatico, o l'\u00e8 dov\u00fao a-o contatto de l'aia co-o s\u0153u ch'o se raffreida pe irraggiamento, \u00f2 a l'iraggiamento m\u00e6ximo de l'aia. A condensa\u00e7ion a p\u0153u, \u00f4tr'a \u00e7o, avegn\u00ee pe mescciua de masse d\u2019aia a tempiatua e umidit\u00e6 desp\u00e6ge, con forma\u00e7ion de una region de contatto inta qu\u00e6 l'aia a vegne satura, op\u00f9 pe l'aomento progrescivo d'umidit\u00e6 relativa dov\u00fao a l'evapoa\u00e7ion de superfi\u00e7ie liquide \u00f2 ummide, umidit\u00e6 ch'a p\u0153u \u00ease trasport\u00e2 verso l'\u00e2to da-a turbolen\u00e7a. A segonda di procesci de condensa\u00e7ion e de caratteristeghe dinamiche de l'atmosfea, se produxe de nuvie de aspetto e costitu\u00e7ion desp\u00e6gi.\nClascifica\u00e7ion.\nDa-o punto de vista dinamego e nuvie se p\u0153uan clascific\u00e2 inte doe grende classe: e nuvie stratific\u00e6 e e nuvie convettive (\u00f2 cummoli). E nuvie stratific\u00e6, avente un'estenscion orizzont\u00e2 conscidereive (sci\u00f1a de \u00e7entan\u00e6a de km), son produte da di moti ascenscion\u00e6 lenti (velo\u00e7it\u00e6 vertic\u00e2 de l'orde di cm/s), comme p\u0153u avegn\u00ee, prez., int'o scuggiamento de masse d'aia cada sorve de masse freide; i cumoli, ch'han invece noteive estenscion vertic\u00e2, son produti da de corente convettive avente velo\u00e7it\u00e6 de l'orde de desp\u00e6gi metri a-o segondo, provoc\u00e6 da 'n instabilit\u00e6 de l'atmosfea.\nD'inte ste doe classe fondament\u00e6 s'ha una gran variet\u00e6 de forme, e l'atto\u00e2 clascifica\u00e7ion interna\u00e7ion\u00e2 di tipi de nuvie, baz\u00e2 in sce quella proposta da Luke Howard into XIX secolo, a l'\u00e8 in realt\u00e6 una clascifica\u00e7ion morfologica. A l'elenca 10 generi prin\u00e7ip\u00e6, di qu\u00e6 8, comprendenti e nuvie stratific\u00e6, son sudivixi conven\u00e7ionalmente in nuvie \u00e2te (fra 6000 e 12.000 m de \u00e2te\u00e7\u00e7a), nuvie meddie (fra 2000 e 6000 m) e nuvie basse (a-o de sotta de 2000 m), e 2 comprendan i cumoli. T\u00e2 clascifica\u00e7ion morfologica a p\u0153u conscider\u00e2se asc\u00ec una clascifica\u00e7ion fixica, in quante a forma de nuvie a l'\u00e8 necessaiamente indicativa do particol\u00e2 st\u00e6to dinamego e termodinammego de l'atmosfea e di procesci che in questa han l\u0153ugo, sciben che un determinao genere de nuvie o p\u0153u in realt\u00e6 avei origine inte di procesci diferenti.\nPe tegn\u00ee conto do gran numero de forme che e nuvie p\u0153uan assumme, a clascifica\u00e7ion interna\u00e7ion\u00e2 a sudividde i varri genneri in specce e variet\u00e6, con attribuii che ne rapprezentan e particolarit\u00e6 morfologiche."}
{"id": "10816", "revid": "129476", "url": "https://lij.wikipedia.org/wiki?curid=10816", "title": "Gu\u00e6ra de sucescion aostriaca", "text": ""}
{"id": "10817", "revid": "12052", "url": "https://lij.wikipedia.org/wiki?curid=10817", "title": "Federigo II de Pruscia", "text": "Federigo II di Hohenzollern dito o Grande (ted. \"Friedrich der Gro\u00dfe\") re de Pruscia (Berlin 1712 - Castello de \"Sans-Souci\" 1786) \nV\u00ectta.\nFiggio do Federigo Ghigermo I e da Sofia Dorotea de Hannover, o fu educao, segondo de precize dispoxi\u00e7ioin do po\u00e6, co-a mascima seveit\u00e6: da-a rente a-o studdio acurao da ciu recente stoia \u0153\u00fcropea e de l'economia politica, i ciu d\u00fai eserci\u00e7\u00e7i milit\u00e6. Ma o Federigo, ch'o manifestava in contrasto co-e preferen\u00e7e paterne un vivo interesse pe-e lettie e pe-a filozofia, o seppe form\u00e2se una cortua lettiaia, gra\u00e7ie asc\u00ec a-a compli\u00e7it\u00e6 do precett\u00f4, o calvinista fran\u00e7eize Duhan de Jandun. L'insofferen\u00e7a pe-a sgr\u0153uzze\u00e7\u00e7a e o formalismo militaresco de l'ambiente pruscian m\u0153\u00fcon, into 1730, a decixon do Federigo de fuzz\u00ee da-o regno. Ma o tentativo o fall\u00ec e o fu \u00f3caxon d'ogni sciorta d'efferate\u00e7\u00e7a da parte do po\u00e6 ch'o l'aiva temuo un complotto contra a so perso\u00f1a: o Federigo o fu sottoposto a 'n processo denanti a 'n conseggio de gu\u00e6ra e rinserao inta forte\u00e7\u00e7a de K\u00fcstrin. Chie, sciortio de prexon cegao a-a voent\u00e6 paterna, o fonse da udit\u00f4 da cammia di demanni, aquistando una diretta esperien\u00e7a di problemi aministrativi do regno, che finin pe interess\u00e2lo profondamente. Spozaose into 1733 co-a prin\u00e7ipessa Elizabetta Cristi\u00f1a de Brunswick-L\u00fcneburg-Bevern, da-a qu\u00e6 o no l'ebbe eredi, e retiaose into castello de Rheinsberg, o l'ebbe torna l'\u00f3caxon de dedic\u00e2se a-o studdio de lettie, circondandose de letti\u00e6 e pensato\u00ee, faoto\u00ee de n\u0153uve idee inluministeghe. Chie o redigette asc\u00ec e \"Conscid\u00e9rations sur l'\u00e9tat pr\u00e9sent du corps politique de l'Europe\" e \"L'Antimachiavel\", dimostrando a so spregiudic\u00e2 conoscen\u00e7a de problemi de cortua e de politica. \nSucced\u00fao a-o po\u00e6 o 31 mazzo 1740, a-a morte de l'imperat\u00f4 Carlo VI o seppe tr\u00e2 profito da-a difi\u00e7\u00e7ile poxi\u00e7ion inta qu\u00e6 a l'ea reduta l'Aostria a pr\u0153uvo a-a contrast\u00e2 sucescion da Maia Texo pe m\u0153uvighe gu\u00e6ra co l'intento de intr\u00e2 in possesso da Slexa. Dimostrandose geni\u00e2 condut\u00ea, o l'ocup\u00f2 Breslavia o 3 zen. 1741 e conseguio a vittoia de Mollwitz (10 de arv\u00ee), o l'\u00f3t\u00e8gne da-a Maia Teexa, assequei\u00e2 da-i nemixi da ogni parte, co-a conven\u00e7ion de Klein-Schnellendorf (9 ott.) a Bassa Slexa. Repigiao quindi a gu\u00e6ra, co-o trattao de Breslavia (11 zugno 1742) o l'\u00f3tegne asc\u00ec l'\u00e2ta Slexia e a contea de Glatz. A morte do Carlo VII de Bavea e e mai sopie spian\u00e7e da Maia Texo de ricuper\u00e2 a provin\u00e7a perdua, spinzettan o Federigo into 1745 a 'na n\u0153uva gu\u00e6ra contra l'Aostria. E vittoie pruscia\u00f1e de Hohenfriedberg, de Soor e de Hesselsdorf fun o preluddio a-a paxe de Dresda do 25 dexembre: a Maia Texo a conferm\u00f2 a-o Federigo o possesso da Slexa, mentre o re de Pruscia o riconobbe comme imperat\u00f4 o de l\u00ea majo, Fran\u00e7esco I. \nIntanto o dava man a-a riorganizza\u00e7ion do stato segondo i criteii de 'n intelligente, poxitivo inluminismo e into spiito do ciu reddeno acentramento: o constito\u00ec una forte e onesta magistratua pe l'aprica\u00e7ion de 'n n\u0153uvo codexo de proced\u00faa (1747) e de 'n codexo \u00e7iv\u00ee (\"Corpus iuris fredericianum\", 1745-51). O se interess\u00f2 asc\u00ec a l'economia na\u00e7ion\u00e2 incoragindo o commercio e l'industria (tescile prin\u00e7ipalmente), favoindo l'agricortua con di travaggi de boniffica (a region de l'Oder tra Swinem\u00fcnde e K\u00fcstrin) e de colonizza\u00e7ion. \nMa l'alian\u00e7a fra Aostria e Fran\u00e7a (trattao de Versagge, 1756), scin a aloa nemighe, a convinse o Federigo, za aliao da-o 16 zen. do m\u00e6ximo anno a l'Inghilt\u00e6ra, a prevegn\u00ee o concentrico attacco asburghico-borbonnego, sostegn\u00fao asc\u00ec da-a Ruscia. Ebbe cosc\u00ec comen\u00e7o a gu\u00e6ra di Sett'anni. Constreito into 1756 a-a capitola\u00e7ion a Sassonnia ch'a l'aiva refiao d'ali\u00e2se co-a Pruscia, o Federigo o penetr\u00f2 inta tarda primaveja do 1757 inta Boemia, o zonse scin a ascidi\u00e2 Praga, ma a sconfita, infritaghe da-o Daun a Kol\u00edn o 18 de zugno, a l'\u00f3blig\u00f2 a reti\u00e2se inta Sassonia. De lie, pe imped\u00ee o conzonzimento co-i Aostriachi, o se rivolse contra i Fran\u00e7eixi battendoli o 5 nov. a Rossbach, quindi a marce for\u00e7\u00e6 o torn\u00f2 inta Slexa, o l'afront\u00f2 l'ezercito aostriaco doe votte superi\u00f4 e o-o sconfisse a Leuthen (5 dex.). \nMa a gu\u00e6ra a no l'ea ancon a-o so terme. Into 1758 i Rusci, doppo avei ocupao K\u00f6nigsberg e a Pruscia Orient\u00e2, ean a pr\u0153uvo a unise a-i Aostriachi: co-a vittoia de Zondorf (25 ag.), o Federigo o l'imped\u00ec t\u00e2 evento. No cosc\u00ec l'anno seguente. Batt\u00fao a Kunersdorf (12 ag. 1759), o Federigo o l'ebbe l'esercito desf\u00e6to, o despi\u00f2 definitivamente da so sciorte, e solo l'indecixon e o dezacordio di aversai o sarvon da-a roi\u00f1a. L'anno sucescivo Aostriachi e Rusci ocupon rispettivamente a Sassonia e o Brandeburgo, e pe trei giorni a m\u00e6xima Berlin. Malgraddo a vittoia do Federigo a Torgau (3 nov. 1760), a scitua\u00e7ion a l'arestava squ\u00e6xi insostegnibile, quande sorvev\u00e8gne a morte da zari\u00f1a Elizabetta e l'asceiza a-o trono do P\u00ea III, grande amirat\u00f4 do Federigo, ch'o l'abandon\u00f2 l'Aostria strenzendo poco doppo un patto d'alian\u00e7a co-a Pruscia, co-a qu\u00e6 o firm\u00f2 a paxe into mazzo 1762. O 21 luggio 1762 o Federigo o batt\u00e8 anco-ina votta i Aostriachi a Burkersdorf e meno de 'n anno doppo, o 15 zen. 1763, a Maia Teexa asc\u00ec a se rassegn\u00f2 a po\u00f1e terme a-o confl\u00edto co-a paxe de Hubertsburg. O Federigo o l'ea sarvo, a Slexa a l'ea arestaa a-a Pruscia. \nInte questo longo periodo de gu\u00e6ra, o Federigo o rivel\u00f2 in pin e so qualit\u00e6 d'organizzat\u00f4 e de condut\u00ea, pe-e qu\u00e6 o l'occupa un posto preminente inta stoia de l'arte milit\u00e2. A cappo de 'n stato de soli doi mioin e mezo d'abitanti e sen\u00e7a unit\u00e6 teritoi\u00e2, o Federigo o seppe cre\u00e2 un ezercito ben adestrao, f\u00e6to de mili\u00e7ie de leva obrig\u00e6 a-o servi\u00e7io, ma rafor\u00e7\u00e6 co-o mer\u00e7enaiato. O l'alegger\u00ec e ordenan\u00e7e da cavalaja, o l'aoment\u00f2 a propor\u00e7ion di canoin legeri de l'artigiaja, o cur\u00f2 a manovrabilit\u00e6 de l'infantaja, sci da poei form\u00e2 a linnia de battaggia inte qualunque dire\u00e7ion. O Federigo o ripreize da-o magisteio do Montecuccoli o prin\u00e7ippio da \"battaggia d'aa\", saiv'a d\u00ee de l'a\u00e7ion front\u00e2, ma pronta a f\u00e2se ingugente, contra un'aa aversaia, derivandone a tattica de l'orde obliquo. O pratic\u00f2 in strategia l'ofensciva asc\u00ec quande a gu\u00e6ra a l'ebbe di scopi politichi difenscivi, paralizzando cosc\u00ec e mosse do nemigo; e pi aoment\u00e2 o raggio d'a\u00e7ion da so man\u0153uvra strategica into campo di servi\u00e7\u00e7i logisteghi, o ridusse i magazin fisci a soli depoxiti de f\u00e6\u00f1a, incareg\u00e6 de riforn\u00ee i forni de campagna mobili. Inta segonda campagna da gu\u00e6ra di Sett'anni (da-o 1757 in da p\u0153u) se delini\u00f2 perfetta l'attoa\u00e7ion da man\u0153uvra pe linnie interne, ch'a doveiva costitu\u00ee o so cappolav\u00f4, fr\u00fbto di nomioxi acorzimenti logisteghi, organichi e tattichi. \nDa-a gu\u00e6ra di Sett'anni o Federigo o l'ea sciortio co-o paize prostrao. Con n\u0153uva genialit\u00e6 o seppe prom\u0153uve l'\u0153uvia de riconstru\u00e7ion; o favo\u00ec l'agricortua e l'industria, o repigi\u00f2 a colonizz\u00e2 e a bonific\u00e2 e regioin depresse. O no trascur\u00f2 tuttavia de sarvagoard\u00e2 o prestiggio e a poxi\u00e7ion de rilevo ch'o l'aiva procurao in Germania e in \u0152\u00fcropa a-o so regno a prexo di sacrifi\u00e7\u00e7i soport\u00e6 durante a gu\u00e6ra di Sett'anni. O l'esteize ancon o so dominio a-a Pruscia ocident\u00e2 in virt\u00f9 da primma sparti\u00e7ion da Polonia (1772), e in sce-i prin\u00e7ipati de Ansbach e de Bayreuth a pr\u0153uvo a-a gu\u00e6ra de succescion de Bavea (paxe de Teschen, 1779). Sospettozo de l'Aostria, o promosse into 1785 una liga di prin\u00e7ipi todeschi (\"F\u00fcrstenbund\") pe constitu\u00ee un contrapeizo a-a politica do Gioxeppe II inte l'imp\u00eao. \nNi fu solo ommo politico e gran condut\u00ea d'eserciti, ma asc\u00ec generozo sciben che incostante protett\u00f4 d'artisti, filozzofi e letti\u00e6. Amirat\u00f4 do Voltaire, o l'intre\u00e7\u00e7\u00f2 con l\u00ea 'na fita corisponden\u00e7a, e o-o vosse con l\u00ea a Berlin into triennio 1750-53: doppo questo sogiorno, tuttavia, i so raporti se goaston. Cort\u00f4 da muxica, o fu valente flaotista e asc\u00ec compoxit\u00f4. O l'abell\u00ec Berlin e Potsdam de gexe, pala\u00e7\u00e7i, castelli e d'atri edifi\u00e7\u00e7i. O fu recugit\u00f4 asciddo d'\u0153uvie d'arte prevalentemente fran\u00e7eize e rispondente a-o gusto do lieto e do piaxeive, che da p\u0153u confluin into Kaiser-Friedrich-Museum de Berlin."}
{"id": "10818", "revid": "129484", "url": "https://lij.wikipedia.org/wiki?curid=10818", "title": "Canad\u00e0", "text": ""}
{"id": "10819", "revid": "12052", "url": "https://lij.wikipedia.org/wiki?curid=10819", "title": "Gu\u00e6ra di sett'anni", "text": "Gu\u00e6ra di sett'anni, confl\u00edto de vaste dimenscioin che fra o 1756 e o 1763 o l'opoze a Gran Bretagna e a Pruscia a-a Fran\u00e7a e \u00e0 l'Aostria e a-e so ali\u00e6 (Ruscia, Sve\u00e7\u00e7ia, Polonnia, Sassonnia e ciu tardi a Spagna). Combattua in quattro continenti, a l'aferm\u00f2 a suprema\u00e7ia milit\u00e2 da Pruscia in \u0152\u00fcropa, a preponderan\u00e7a de l'Inghilt\u00e6ra in sce-i mo\u00e6 e o so dominnio in Amerrica e in India, a l'introdusse decizamente a Ruscia inta politica di stati ocident\u00e6, a marc\u00f2 infin a decaden\u00e7a de l'Aostria davanti a l'aferm\u00e2 superioit\u00e6 da Pruscia e quella da Fran\u00e7a davanti a l'Inghilt\u00e6ra, ch'a ghe succedette into dominnio de vasti terit\u00f3i extra-\u0153\u00fcropei.\nInto dexennio sucescivo a-o trattao d'Aquisgra\u00f1a (1748), ch'a-o terme da gu\u00e6ra de succescion aostriaca, o l'aiva ciumentao l\u2019alian\u00e7a tra Aostria e Gran Bretagna, l\u2019amixi\u00e7\u00e7ia tra i doi stati a l'ea st\u00e6ta mena\u00e7\u00e7\u00e2 da di insanabile divergen\u00e7e d\u2019obiettivi, percose Londra a l'amiava a defin\u00ee co-a Fran\u00e7a o so confl\u00edto d\u2019otram\u00e2, mentre Vienna a l'ambiva a liquid\u00e2 a possan\u00e7a pruscia\u00f1a co-ina coali\u00e7ion. O comen\u00e7o de l'imbosamento di alian\u00e7e, preluddio da gu\u00e6ra, o fu segnao da-o trattao de Westminster, concruzo into zen\u00e2 1756 tra o Zorzo II d\u2019Inghilt\u00e6ra e o Federigo II de Pruscia. O 1\u00b0 mazzo sucescivo Fran\u00e7a e Aostria abandonon o tradi\u00e7ion\u00e2 antagonismo e sottoscrissan a Versagge un acordio difenscivo contra a mena\u00e7\u00e7a anglo-pruscia\u00f1a. Inte l'uverno 1756-57 l\u2019Aostria a promisse a-a Fran\u00e7a a ciu gran parte di Paixi Basci in cangio di terito\u00ee de Parma e de Guastalla, mentre a Fran\u00e7a a vegniva o banch\u00ea da Maia Teexa e a l'asseguava de no tratt\u00e2 sepaamente. Intanto, pe rafor\u00e7\u00e2 o blocco ofenscivo contra o Federigo II, a Fran\u00e7a, savendo de doveise asc\u00ec \u00e7iment\u00e2 a fondo contra l\u2019Inghilt\u00e6ra inte colonnie, a s'aspresci\u00f2 a concludde de trattative co-a Ruscia (alian\u00e7a de San Peoburgo, 21 novembre 1756; a-a qu\u00e6 segu\u00ec, into zen\u00e2 1757, l\u2019acescion da Ruscia a l'alian\u00e7a aostro-fran\u00e7eize). A un\u2019alian\u00e7a diretta aostro-ruscia se zonse da p\u0153u o 2 frev\u00e2 1757. O grado\u00e2 passaggio da l'alian\u00e7a difensciva a quella ofensciva fra o Luigi XV e a Maia Teexa o fu sanc\u00edo formalmente da-o segondo trattao de Versagge (1\u00b0 mazzo 1757) ch'o l'impegnava Fran\u00e7a e Aostria, insemme a-a Ruscia, inta gu\u00e6ra continent\u00e2. Inti progetti de Pariggi un t\u00e2 schiamento de for\u00e7e o l'avi\u00e6 dov\u00fao sciacc\u00e2 inte 'na sola campagna a Pruscia, portando a-a conquista de l'Hannover, a-o stabilimento de 'n condominio continent\u00e2 franco-aostriaco, a-a sottomiscion di Paixi Basci a-a Fran\u00e7a, a qu\u00e6 a l'avi\u00e6 aloa posci\u00fao voze tutte e so rissorse contra l\u2019Inghilt\u00e6ra. In realt\u00e6, a genialit\u00e6 de Federigo II e l\u2019in\u00e7erte\u00e7\u00e7a e a dezunion fra i ali\u00e6 descon\u00e7on questo disegno. A-o scci\u0153uppo di ostilit\u00e6 (ottobre 1756), a Fran\u00e7a a l'ea in condi\u00e7ioin de netta infeioit\u00e6 nav\u00e2 rispetto a l'Inghilt\u00e6ra; d\u2019atra parte, l\u2019alian\u00e7a con l\u2019Aostria e co-a Ruscia a l'impoze de dividde i sforsci fran\u00e7eixi riservando a-i tiatri coloni\u00e6 un\u2019insuffixente difeiza.\nA gu\u00e6ra a se desgugette longo doe linnie parallele de confliti distinti, l\u2019un tra a Fran\u00e7a e a Gran Bretagna, in sce-i mo\u00e6, inte colonnie e inta Germania ocident\u00e2 (Hannover), l\u2019atro tra o Federigo II e a coali\u00e7ion di so aversai inta Germania orient\u00e2, inta Slexa, a-e frontee da Boemia e da Polonia (co-e battagge risolutive de Rossbach, 5 novembre 1757; Leuthen, 25 dexembre 1757; Kunersdorf, 21 agosto 1759). Per\u00e7\u00f2 doi tratt\u00e6 distinti, quello de Pariggi e quello de Hubertsburg (1763), pozan fin a l'un e a l'atro confl\u00edto. A Fran\u00e7a a fu a na\u00e7ion che ciu risent\u00ec da sconfita, perch\u00e9 a vidde consolid\u00e2se a est una n\u0153uva grande possan\u00e7a continent\u00e2, a Pruscia, e a perse o dominnio di mo\u00e6 e o so primmo imp\u00eao (Canad\u00e0 e dipenden\u00e7e, arcu\u00f1e de Antille, o Senegal e l\u2019India) a vantaggio de l'Inghilt\u00e6ra. O conflito continent\u00e2 o fu dominao da-o Federigo II, ch'o l'ariesc\u00ec a sarv\u00e2 a poxi\u00e7ion da Pruscia, gra\u00e7ie asc\u00ec a-o sostegno ruscio doppo l\u2019asceiza a-o trono do P\u00ea III into 1762."}
{"id": "10820", "revid": "12052", "url": "https://lij.wikipedia.org/wiki?curid=10820", "title": "Voltaire", "text": "Fran\u00e7ois-Marie Arouet, dito Voltaire, scrit\u00f4 e fil\u00f2zofo (Pariggi, 21 nov\u00e9nbre 1694-30 mazzo 1778).\nV\u00ectta.\nNasci\u00fbo da famiggia borgheize, o ri\u00e7evette un'eccellente educa\u00e7ion umanistega a-o collegio Louis-le-Grand tegn\u00fao da-i Gexoiti. Precoxiscimo aot\u00f4 de versci leggi e argui, acugeito fito pe-e so d\u0153utte de spiito inti circoli eleganti e libertin, o sucesso (1718) da trageddia \"\u0152dipe\" o gh'arv\u00ec l'acesso a l'\u00e2ta societ\u00e6. Attiviscimo (into 1723 sciort\u00ec, semiclandesti\u00f1a, \"La ligue, ou Henry le Grand\", che inte l'edi\u00e7ion de Londra do 1728 a l'assonse o tittolo de \"Henriade\"), co-o senso seguo do proppio utile particol\u00e2, o Voltaire o s'inser\u00ec inte 'na forma de vitta brillante e insemme favoeive a-a so attivit\u00e6 lettiaia. Ma a-o prin\u00e7ippio do 1727, pe 'n contrasto co-o cavag\u00eao de Rohan, o Voltaire o v\u00e8gne serao a-a Bastiggia ingiustamente. \nL'amaa deluxon procu\u00e2ghe da-i amixi aristocrateghi a spron\u00f2 o so org\u0153uggio de borgheize. Misso in libert\u00e6 doppo dotr\u00e6 settema\u00f1e, ma constreito a lasci\u00e2 a Fran\u00e7a, o se rec\u00f2 in Inghilt\u00e6ra, dove o l'arest\u00f2 circa trei anni \u00f3tegnindo larghi riconoscimenti. Ma, sorvettutto, o sogiorno ingleize o determin\u00f2 a so carea de filozofo e de polemista. In Inghilt\u00e6ra, de f\u00e6to, o Voltaire o conobbe una societ\u00e6 ass\u00e6 meno rafin\u00e2 de quella fran\u00e7eize, ma ciu moderna, ciu progredia e libera; o v\u00e8gne a contatto co-ina realt\u00e6 politica, soci\u00e2, civ\u00ee e cortur\u00e2 ch'a contrastava totalmente con quella fran\u00e7eize. E \"Lettres sur les Anglais\" (\u00f2 \"Lettres philosophiques\"), intr\u00e6 in circola\u00e7ion in Fran\u00e7a into 1734, son l'esprescion ciu matua do primmo periodo da so attivit\u00e6 de scrit\u00f4. Der\u00ea o scimulao scopo de 'n'informa\u00e7ion in sce-e cose d'Inghilt\u00e6ra, e \"Lettres\" - a primma bomba, fu dito, lanci\u00e2 contra l\"ancien r\u00e9gime\" - ean un violento attacco a-i institu\u00e7ioin politiche, soci\u00e6 e religioze da Fran\u00e7a assolutista e f\u0153\u00fcd\u00e2. O successo o fu enorme: mai un libbro o l'alarg\u00f2 comme e \"Lettres\" l'orizzonte intellettu\u00e2 de 'na na\u00e7ion. Atrettanto grande, naturalmente, o scandalo: l'\u0153uvia a v\u00e8gne condann\u00e2 da-o Parlamento de Pariggi; o Voltaire o fuzz\u00ec inta Lor\u00e6na e, quande un meize doppo ghe fu permisso de torn\u00e2 in Fran\u00e7a, ghe fu vietao a resciden\u00e7a a Pariggi. O se stabil\u00ec aloa a-o castello de Cirey (Champagne) presso M.me du Ch\u00e2telet.\nDa questa donna, apascion\u00e2 de problemi scientifichi, o Voltaire o ri\u00e7evette stimmolo a l'aprofondimento de matematiche e da fixica (into 1738 comparse i \"\u00c9l\u00e9ments de la philosophie de Newton\", violento attacco a l'aloa dominante fixica cartexia\u00f1a). O Voltaire o prosegu\u00ec a so attivit\u00e6 de poeta e drammaturgo afascinao da-o miraggio de eman\u00e7ip\u00e2 a scena fran\u00e7eize da l'inmita\u00e7ion spagnolla e ingreize pe ricond\u00fala a-a sevea nobilt\u00e6 di Greghi e do Racine. Son de f\u00e6to de sti anni de retio e tragedie \"Alzire\", \"Mahomet\", \"M\u00e9rope\". Into 1738 l'ea d'atro canto za in avan\u00e7ao st\u00e6to de compoxi\u00e7ion o so cappolav\u00f4, \"Le si\u00e8cle de Louis XIV\". Into 1744, co-a nommina a ministro di esteri do marcheize d'Argenson, so vegio compagno de collegio, amegio\u00f2 a poxi\u00e7ion do Voltaire inte l'ambiente da corte fran\u00e7eize, scin aloa a l\u00ea ciutosto ost\u00ee: into 1745 M.me de Pompadour a gh'\u00f3tegne un diploma de storiografo de Fran\u00e7a co-a c\u00e0rrega de gentilommo de cammia do re; into 1746 o fu ri\u00e7ev\u00fao a l'Accademia; into 1747 o se transfei con M.me du Ch\u00e2telet a Lun\u00e9ville. Doppo a morte de quella, teniamente recenta, into 1749, o Voltaire o se transfer\u00ec a Berlin presso o Federigo II ch'o professava pe l\u00ea incondi\u00e7ion\u00e2 amira\u00e7ion. A Berlin, into 1751, sciort\u00ec \"Le si\u00e8cle de Louis XIV\". Verso a fin do 1752 pe de gi\u00f3x\u00ede e di ci\u00e6ti ghe fu a rottua tra o re e o filozzofo. O Voltaire o torn\u00f2 in Fran\u00e7a, ma no ghe fu permisso de stabilise a Pariggi. \nL'\u00e8 questo o periodo into qu\u00e6 o Voltaire, doppo i invii do D'Alembert e o Diderot, o conlabor\u00f2 co \"Encyclop\u00e9die\", con circa 40 voxe lettiaie e filozoffiche, arcu\u00f1e de qu\u00e6 de 'n \u00e7erto interesse pe l'estetica e a stoia do gusto. A so conlaboa\u00e7ion a fu de breve diata. Comen\u00e7\u00e2 into 1754, a termin\u00f2 quattr'anni doppo, a pr\u0153uvo a-o scandalo sciuscitao da-a pubbrica\u00e7ion, into vol. VII do \"Dictionnaire raisonn\u00e9\", da voxe \"Gen\u00e8ve\" de D'Alembert, inspi\u00e2 da-o m\u00e6ximo Voltaire: co-a so sott\u00ee crittica de l'intolleran\u00e7a, a voxe a l'acentoava e polemiche, sorvettutto co-i calvinisti, scin a constitu\u00ee u\u00f1a de maggio\u00ee caoze da crixi de l\"Encyclop\u00e9die\". De questi anni a l'\u00e8 a stezua de \"Histoire universelle\", ch'a l'ebbe da p\u0153u o titolo de \"Essai sur les moeurs et l'esprit des nations\" (1756). Into 1755 o se stabil\u00ec in Svi\u00e7\u00e7ia, inte 'na villa peifeica de Zenevia, da l\u00ea acat\u00e2 e ciamm\u00e2 \"des D\u00e9lices\", dov'o visse dex'anni (asc\u00ec doppo avei acatao i castelli de Tornay e de Ferney, contigoi a-a \u00e7itt\u00e6 de Zenevia ma in teritoio fran\u00e7eize), constituindoghe un centro intelletto\u00e2, donde convegnivan scrito\u00ee, artisti, damme d'ogni parte d'\u0152\u00fcropa. O l'ea ormai ricco ass\u00e6 da poei vive da gran scignoro, famozo inte tutta \u0152\u00fcropa, cortezao da-i sovren e da l'\u00e2ta nobilt\u00e6. \nA so paola a l'aveiva un effetto inrescistibile: o so intervento inti procesci Calas, a Barre, Sirven, Lally o ne fe\u00e7\u00e7e di caxi sciaatoxi e o port\u00f2 scin a-a revixon d'ingiuste senten\u00e7e. Inte questi anni inti qu\u00e6 o moto filozofico rivolu\u00e7ionaio o se fava ciu impetozo, o Voltaire, impaigiabile e inezaoribile pubbrichista, o l'instaor\u00f2 in \u0152\u00fcropa a sovranit\u00e6 tutta n\u0153uva de l'opignon pubbrica. Portentoza a l'\u00e8 a fecondit\u00e6 do Voltaire inte questi urtimi vintitrei anni da so existen\u00e7a. Con un nummero squ\u00e6xi incredibile de scriti de ogni genere (e con de inalumieive lettie) o l'ariesc\u00ec a tegn\u00ee descia in sce l\u00ea l'aten\u00e7ion de tutta l'\u0152\u00fcropa colta, impegnandose inte 'na polemica contra a supersti\u00e7ion, o fanatismo, o privilegio, o passao sempre ciu violenta e espli\u00e7ita, ricca de brio, d'inven\u00e7ion, de eloquen\u00e7a seria e de gra\u00e7ia leggia. De questo periodo o l'\u00e8 o \"Dictionnaire philosophique\" (1764), o so testamento filozofico, dove in senten\u00e7e lapidaie piggia forma definitiva a so battaggia de mezo secolo contra l'intolleran\u00e7a, o miaco, l'aotorit\u00e6, a f\u00e1scifica\u00e7ion de lezendie e de tradi\u00e7ioin. Into mar\u00e7o 1778 Pariggi a l'acugette trionfalmente o filozofo vegnuo a asciste a-a raprezenta\u00e7ion de l'urtima s\u00f2 tragedia, \"Ir\u00e8ne\"; afadigao da queste emo\u00e7ioin o Voltaire o mo\u00ec poco doppo, a Pariggi, o 30 de mazzo. Into 1791, con solenne \u00e7eimonia, e s\u00f2 \u00e7ennie fun deposte into Pantheon.\nLettiat\u00fba.\nO Voltaire o vosse \u00ease sorvettutto poeta e o se \u00e7iment\u00f2 con tutti i generi lettiai aloa in v\u0153uga trattando con versatilit\u00e6 impaigiabile a tragedia, o poema eppico, o poema scher\u00e7ozo e burlesco, a satira, l'epistola didascalica, l'epigramma, a lirica leggia. Co l\"'Henriade\" (1722), o poema zoen\u00ee in sce l'Enrico IV, o se propoze, sen\u00e7a ariescighe, de dot\u00e2 a Fran\u00e7a de 'n grande poema na\u00e7ion\u00e2: troppo alie\u00f1a da-o meaaveggiozo e da-o sorvenatur\u00e2 a l'ea l'inmagina\u00e7ion do Voltaire. Ciu conforme a-o so spiito polemico a l'ea invece l'epistola moralezante, dove-o scrit\u00f4 o dette forma a-e so idee e a-a so predica\u00e7ion deistega e filantropica. Poemi comme \"Le temple du go\u00fbt\", o \"Po\u00e8me sur a loi naturelle\", o \"Po\u00e8me sur e d\u00e9sastre de Lisbonne\" reboccan de quella gra\u00e7ia inimitabile ch'a l'unisce a profondit\u00e6 speculativa a-a dexinvotua brioza. \nTuttavia in sce-a scena tragica o Voltaire o l'arecugette i maggio\u00ee \u00f3f\u0153uggi e o sciuscit\u00f2 e ciu fee battagge: \"\u0152dipe\" (1718), \"Brutus\" (1730), \"Za\u00efre\" (1732), \"La mort de C\u00e9sar\" (1735), \"Alzire\" (1736), \"Mahomet\" (1742), \"La M\u00e9rope fran\u00e7aise\" (1744), da p\u0153u \"S\u00e9miramis\" (1749), \"L'orphelin de la Chine\" (1755), \"Tancr\u00e8de\" (1760), \"Olympie\" (1762) asseguon a-o Voltaire una larga popolarit\u00e6 e o gusto fran\u00e7eize, primma de l'avento do romanti\u00e7ismo, o-e scito\u00f2 da-a rente a-i ciu celebr\u00e6 modelli do gran seccolo. Anc\u0153u queste pan de vee e proppie disserta\u00e7ioin in fav\u00f4 da tolleran\u00e7a, da libert\u00e6, de l'aboli\u00e7ion di oddi de razza e de religion. A m\u00e6xima \"vis polemica\", che inte tragedie a sorvef\u00e0 a for\u00e7a rapresentativa e artistega, a l'a\u00f1ima i romanzi: \"Zadig\" (1747), \"Candide\" (1759), \"L'ing\u00e9nu\" (1767), \"L'homme aux quarante \u00e9cus\" (1768), \"La princesse de Babylon\" (1768) no son di conti ma de rassegne satiriche de stravagan\u00e7e, de matteie e di abuxi ingener\u00e6 da-a supersti\u00e7ion e da-o fanatismo. Ciu popol\u00e2 e famozo tra tutti l'\u00e8 arestao meitaamente \"Candide\", dond'\u00e8 sc\u00f3x\u00edo scistematicamente l'ottimismo leibnizian. De longo spregiudicao e innovat\u00f4, o Voltaire o sacrific\u00f2 invece a-a tradi\u00e7ion e a-o gusto dominante quande o giudic\u00f2 de poexia, professando sempre reveren\u00e7a incondi\u00e7ion\u00e2 a-i gren modelli do seccolo do Loigi XIV.\nScien\u00e7a.\nSotta o resguardo streitamente scientifico l'ambito into qu\u00e6 o Voltaire o lasci\u00f2 l'\u0153uvia de val\u00f4 ciu diatuo o fu quello storiografico co \"Le si\u00e8cle de Louis XIV\" comparso into 1751. Composto con am\u00f4 de compie\u00e7a d'informa\u00e7ion esempl\u00e2, questo o l'inaogurava un n\u0153uvo gennere de storiografia: a l'\u00e8 a primma \u0153uvia storica moderna ch'a rompe a tradi\u00e7ion annalistega, ordinando i eventi segondo a so interna connescion e illustrando a vitta complesciva de 'n stato inte tutti i so aspetti. \nO Voltaire o l'introduiva inta storiografia un concetto n\u0153uvo, quello de \u00e7ivilt\u00e6, ch'o ghe consentiva de discerne, ordin\u00e2 e interpret\u00e2 quello che inti so predecesso\u00ee e emmuli contemporanei l'ea arestao materi\u00e2 desparao. L'atra grande \u0153uvia storiografica do Voltaire, l' \"Essai sur les moeurs et l'esprit des nations\" (1756), concepia in opoxi\u00e7ion a-o \"Discours\" do Bossuet, a l'\u00e8 o primmo tentativo in senso laico e critico de 'na \"stoia do spiito uman\" ch'a l'ordine segondo poche gren linnie a stoia univers\u00e2. Co l' \"Essai\" tramontava a stattica vixon da stoia univers\u00e2 incentr\u00e2 in sce-e vexende primma do poppolo ebraico, da p\u0153u do mondo crestian, a-a qu\u00e6 re\u00e7ente forma\u00e7ion o Voltaire o contrapponeiva a veneranda antighit\u00e6 da Ci\u00f1a, de l'Egitto, de l'India. Ormai l'orizzonte de l'interesse storico o vegniva esteizo a ogni manifesta\u00e7ion uma\u00f1a. Di atre \u0153uvie storiche do Voltaire son: \"Histoire de Charles XII\" (1731), \"Les Annales de l'Empire\" (1753), \"Histoire de l'Empire de Russie sous Pierre-le-Grand\" (1759-63), \"Pr\u00e9cis du si\u00e8cle de Louis XV\" (1769). \nFilozofia.\nIn sce-o cian filozofico, in polemica co-e varie forme de metafixica contemporannia, e in sce-a scorta da cortua empiristega ingreize, o s'impegn\u00f2 a combatte a fixica cartexa\u00f1a, dominante in Fran\u00e7a, in nomme da fixica newtonia\u00f1a destin\u00e2 a suciant\u00e2la; ma ancon ciu o scombatt\u00e9 tutto Cartexo e i scistemi metafixichi do XVII secolo, contraponendo a l\"esprit de syst\u00e8me\", ch'o tendeiva a d\u00e2 una solu\u00e7ion integr\u00e2 do problema de l'universo, a scien\u00e7a speriment\u00e2 co-o so orizzonte ch'o s'alarga progrescivamente. A so metafixica a l'ametteiva Dio, ma a se diciarava incapaxe de determin\u00e2ne l'\u00easen\u00e7a e i atributi; a so psicologia, misse da-a parte i infinie discuscioin in sce l'a\u00f1ima, a se tegniva ferma a l'inmedi\u00e2 eviden\u00e7a: \"mi son corpo e penso\". \nIn sce-o cian religiozo, coerentemente co-e so poxi\u00e7ioin gnoseologiche, vexi\u00f1e a quelle do Locke, o fu faot\u00f4 de 'na forma de deismo bazao in sce l'amiscion de 'n Dio \"primmo mot\u00f4 intelligente\", eterno aot\u00f4 de un mondo \u00e2tret\u00e0nto eterno; e de 'na religion natur\u00e2 riconduxibile a 'na serie de \"prin\u00e7ipi mor\u00e6 comun a-o genere uman\". Son queste e idee che, lettiaiamente vari\u00e6 a l'infinio, tornan inti so scriti filozoffichi: o \"Trait\u00e9 de m\u00e9thaphysique\" (1734), \"Le philosophe ignorant\" (1766), e \"Questions sur l'Encyclop\u00e9die\" (1770-72), o \"Dictionnaire philosophique\" (u\u00f1a de so grende \u0153uvie), e inte di nomioxi agili opuscoli. Infin, qu\u00e6 ch'o ne foise o val\u00f4 scientifico, van aregord\u00e6 i scriti de critica a-o Vegio e a-o N\u0153uvo Testamento. O Voltaire o ghe repigiava e texi e i argomenti ch'ean za st\u00e6ti proposti da-o Spinoza, da-o Richard Simon, da-o Bayle, ma prezentandoli con quello brio polemico ch'o ne favo\u00ec a difuxon inte tutti i s\u0153u de l'opinion pubbrica e o fe\u00e7\u00e7e sci che foisan universalmente lezui di libbri comme \"La Bible enfin expliqu\u00e9e\",\"le tombeau du fanatisme\", \"L'\u00e9tablissement du christianisme\". Inte questi scriti, e sorvetutto into \"Dictionnaire philozophique\" ch'o ne repiggia tutti i temi, l'\u00e8 consegnao \u00e7o che e genera\u00e7ioin sucescive (limitando o ciu vasto scignificao da complesciva \u0153uvia do Voltaire) averson \u00f2 exarton comme volt\u00e6rianeximo, inteizo comme spiito de radic\u00e2 incredulit\u00e6 e de perentoio refuo do sorvenatur\u00e2.\nV\u00f4xe conligh\u00e6.\nFanatismo\nStato\nPatria\nGiusti\u00e7ia\nEgoaliansa"}
{"id": "10824", "revid": "12052", "url": "https://lij.wikipedia.org/wiki?curid=10824", "title": "Go\u00e6ra di trent'agni", "text": "Gu\u00e6ra di trent\u2019agni, insemme di confl\u00edti che se desgugettan tra o 1618 e o 1648 in \u0152\u00fcropa e comporton di prefondi mutamenti di assetti politico-economichi.\nI origgine de questa longa gu\u00e6ra van \u00e7erc\u00e6 into vig\u00f4 assonto da-o protestanteximo doppo a Paxe de Aogusta (1555), into decizo attezamento antiprotestante da Gexa e di pr\u00ecn\u00e7ipi catollichi sotta a spinta da Controriforma, inti confl\u00edti gener\u00e6 inti equilibbri \u0153\u00fcropei da-a poxi\u00e7ion centr\u00e2 da Germania e quindi inte tenscioin politiche, religioze e constitu\u00e7ion\u00e6 a l'interno de l'Impeo, manifest\u00e6se za co-a forma\u00e7ion into 1608-09 d'alian\u00e7e contrapposte da-o ponto de vista religiozo.\nL\u2019ele\u00e7ion a re de Boemia de l'ar\u00e7iducca Ferdinando (1617) e o conseguente arivo di aministrato\u00ee cattolichi, a provoc\u00f2 a rebellion (defenestra\u00e7ion de Praga, 23 mazzo 1618) ch'a segna conven\u00e7ionalmente o comen\u00e7o da gu\u00e6ra. Respinte e truppe imperi\u00e6 scin a Vienna, i Boemi, deciarao decheito o Ferdinando, elezettan a-o trono o Federigo V, elett\u00f4 do Palatinato, restando per\u00f2 izo\u00e6 into fronte protestante e subindo a sconfita da Montagna Gianca a ovest de Praga (8 novembre 1620) da parte de truppe impei\u00e6 guid\u00e6 da J.T. Tilly. A gu\u00e6ra a mesci\u00f2 aloa into Palatinato, donde into 1623 o Tilly o sconfisse i prin\u00e7ipi protestanti, sostegnui asc\u00ec da-i stati gener\u00e6 olandeixi, mentre into campo catollico, into qu\u00e6 o Mascimilian de Bavea o l'aiva \u00f3tegn\u00fao a dignit\u00e6 elettor\u00e2 a-o posto do Federigo V, i Asburgo de Spagna ean ali\u00e6 a quelli d\u2019Aostria. O confl\u00edto o div\u00e8gne \u0153\u00fcropeo co-a rebellion in Valteli\u00f1a di cattolichi contra i Grixoin protestanti, ch'a permisse o conligamento traverso a valle tra Aostria e Spagna (1622) contra a qu\u00e6 interv\u00e8gne a Fran\u00e7a (Paxe de Mon\u00e7on 1626).\nInta Germania settentrion\u00e2 o ricompattamento do fronte protestante sotta re Crestian IV de Danemarca o no dette di exiti poxitivi pe e sconfite inflite into 1626 da-o A.W.E. von Wallenstein a-o conte de Mansfeld a Dessau e da-o Tilly a-o m\u00e6ximo Crestian IV a Lutter. E perdie teritoi\u00e6 sancie da-a Paxe de Lubecca (1629) consentin l\u2019attoa\u00e7ion do cian de recattolichiza\u00e7ion imperi\u00e2 (editto de restitu\u00e7ion, 6 mar\u00e7o 1629).\nIn Italia i Asburghi ean in difficort\u00e6 a caoza da succescion do ducca Carlo de Nevers a Mantoa e into Monferr\u00e2 doppo a morte do Vi\u00e7en\u00e7o II Gonzaga (1627). L\u2019ocupa\u00e7ion do Monferr\u00e2 e da p\u0153u de Mantoa a provoc\u00f2 l\u2019intervento fran\u00e7eize (ocupa\u00e7ion de Suza e Caz\u00e2) che, \u00f3tegnua l\u2019alian\u00e7a do ducca de Savoia, a l'\u00e1segu\u00f2 Mantoa e o Monferr\u00e2 a-o Nevers (Paxe de Cherasco, 1631).\nO Richelieu o l'ariesc\u00ec intanto a provoc\u00e2 l\u2019intervento do Gustavo II Adorfo de Sve\u00e7ia contra i amie teritoi\u00e6 do Wallenstein, l'ezer\u00e7ito do qu\u00e6 o fu desf\u00e6to da l'imperat\u00f4 sciu prescion di prin\u00e7ipi todeschi in cangio do so agiutto contra i Svedeixi (Dieta de Ratisbo\u00f1a, 1630). Tuttavia o Gustavo II Adorfo o l'ariesc\u00ec, co-o sostegno fran\u00e7eize e l\u2019alian\u00e7a de Brandeburgo e Sassonia, a avei a megio in sce l'eser\u00e7ito do Tilly e a zonze a Praga. Cheito o Tilly, l\u2019imperat\u00f4 o reciamm\u00f2 o Wallenstein, ch'o se scontr\u00f2 co-o sovran svedeize a Lutzen (16 novembre 1632), dove questo, p\u00f9 guaagnando, o trov\u00f2 a morte. L\u2019ini\u00e7iativa di Svedeixi e di prin\u00e7ipi protestanti tuttavia a prosegu\u00ec (Liga de Heilbronn), dementre ch'o Wallenstein o inandi\u00f2 de trattative segrette con Sve\u00e7\u00e7ia, Fran\u00e7a e Sassonia ma, sospettao de tradimento, o fu assascinao o 25 frev\u00e2 1634. A vittoia di Impei\u00e6 e Bavaixi, rinfor\u00e7\u00e6 da de truppe spagnolle, a N\u00f6rdlingen (6 settembre 1634) e a succesciva Paxe de Praga (1635) porton a 'n acordio tra l\u2019imperat\u00f4 e l\u2019elett\u00f4 de Sassonia in cangio da sospenscion de l'editto de restitu\u00e7ion.\nNo cessava invece l\u2019ini\u00e7iativa fran\u00e7eize: o Richelieu o stabil\u00ec una re' d'alian\u00e7e \u0153\u00fcropee in ciave antiasburghica (Olanda, Sve\u00e7ia, dotrei prin\u00e7ipi protestanti), impadronindose asc\u00ec d'Arsa\u00e7ia e Lor\u00e6na e mena\u00e7\u00e7ando i Paixi Basci Spagnolli e o Milaneize. Inte 'n primmo tempo e risposte ispano-imperi\u00e6 fun efficaxe, zonzendo a mena\u00e7\u00e7\u00e2 Pariggi, ma da-o 1640 a gu\u00e6ra a s'orient\u00f2 in fav\u00f4 di Franco-Svedeixi. O Ferdinando III o fu abbandonao da Brandeburgo e Bavea, lasciando averta a stradda fin squ\u00e6xi a Vienna a i arm\u00e6 svedeize. I Spagnolli v\u00e8gnan indebolii da-a rivotta da Catalogna, da-a secescion do Portogallo e da-e sconfite de Caz\u00e2 (arv\u00ee 1640) e Rocroi (1\u00b0 mazzo 1643). L\u2019oportunit\u00e6 da paxe a l'aparse sempre ciu evidente a-i Imperi\u00e6: e trattative se protraettan da-o 1644 a-o 1648, ma a Paxe de Vestfalia a poze terme solo a-a gu\u00e6ra con l\u2019Impeo, mentre quella contra a Spagna a sai\u00e6 du\u00e2 ancon fin a-o 1659."}
{"id": "10825", "revid": "12052", "url": "https://lij.wikipedia.org/wiki?curid=10825", "title": "Carden\u00e2 Richelieu", "text": "Armand-Jean Du Plessis de Richelieu, carden\u00e2 e ommo politico (Parigi, 1585 - 1642). \nDe famiggia nobile ma no illustre, o l'ebbe un'educa\u00e7ion lettiaia accur\u00e2. L'improvviza renon\u00e7ia a-o vescovato de Lu\u00e7on, a-o qu\u00e6 a famiggia Du Plessis a l'aveiva drito da-o 1584, da parte do fr\u00e6 Alphonse f\u00e6tose \u00e7ertoxin, a l'allontan\u00f2 A.-J. da-a carrea di arme, za intrapreiza. Consacrao vesco into 1607, a Lu\u00e7on o dette pr\u0153uva de noteive capa\u00e7it\u00e6 into governo da diocexi, preoccupao de f\u00e2 vai l'aotorit\u00e6 episcop\u00e2, comme prin\u00e7ippio d'orde spiitu\u00e2 e politico. Nominao deputao do clero do Poitou a-i St\u00e6ti Gener\u00e6, o se stabil\u00ec (1616) a Parigi, \u00f3tegnindo co l'appoggio de Maia di Meghi a nomina a gran limoxin\u00ea e da p\u0153u a segretaio de st\u00e6to pe a gu\u00e6ra e i aff\u00e6 esteri. \nQuande per\u00f2, levao a rezen\u00e7a a-a regi\u00f1a mo\u00e6 (1617), Luigi XIII o l'assonse o poei, Richelieu o prefei areti\u00e2se e a Avignon o se dedic\u00f2 a studdi teologichi. A necescit\u00e6 de una media\u00e7ion tra o re e so mo\u00e6 a l'indusse doppo quarche tempo o favoiio do re Charles de Luynes a reciamm\u00e2 Richelieu, che into 1620 o l'ariesc\u00ec a ristabil\u00ee l'accordio, \u00f3tegnindo pe l\u00ea o cappello cardenali\u00e7\u00e7io (5 sett. 1622). Abilmente o manovr\u00f2 tra o partio di \"devoti\" da regi\u00f1a mo\u00e6 e i risentimenti antispagnolli de Luigi XIII, dexidiozo de restaor\u00e2 a grande\u00e7\u00e7a da Fran\u00e7a, appoggiandose in sce-i \"boin Fran\u00e7eixi\", guid\u00e6 da-o battagg\u00eao pubbricista F. Langlois de Fancan contra i intrighi da grande nobilt\u00e6 gioza da preminen\u00e7a do carden\u00e2. Nominao into 1624 ministro dirizente, o primmo problema che Richelieu o dovette affront\u00e2 fu a question da Valtelli\u00f1a; a-o de d'\u00e1to de ogni conscidera\u00e7ion confescion\u00e2, o s'impegn\u00f2 contra o pontefixe, intimandoghe o stramuo de truppe da-a region (5 sett. 1624). \nQuindi, alliaose co-i Savoia e Venexa, o l'interv\u00e8gne a fav\u00f4 di protestanti di Grixoin, ma o no vosse estende o so intervento, ch'o l'amiava a contrast\u00e2 o predominio \u0153\u00fcropeo da caza d'Aostria, inte di \u00e2tre combina\u00e7ioin diplomatiche, e o prefer\u00ec po\u00f1e termine, pe alloa, a-a question da Valtelli\u00f1a co-o trattao de Monz\u00f3n (1626): questa a v\u00e8gne aotonnoma, e i so castelli reston prescidi\u00e6 da-e truppe pap\u00e6, mentre a-i Grixoin arestava una sovranit\u00e6 puamente nomin\u00e2. Richelieu o parse sub\u00ee cosc\u00ec a voent\u00e6 di \"devoti\", che no voeivan un confl\u00edto contra a Spagna cattolica. O dovette quindi frontezz\u00e2 una conzua de pala\u00e7\u00e7io ch'a l'aiva o scopo de assascin\u00e2lo, e de f\u00e2 succede a Luigi XIII, alloa maoto gravemente, o fr\u00e6 Gaston d'Orl\u00e9ans, ch'o l'avi\u00e6 dov\u00fao spoz\u00e2 a regi\u00f1a cugn\u00e2 Anna d'Aostria. Richelieu o l'aveiva a\u00e7ettao a linnia politica di catollichi (in \u00e7o scontrandose con Fancan, finio per\u00e7\u00f2 inta Bastiggia), asc\u00ec perch\u00e9 preoccupao do problema interno di ugonotti, appoggi\u00e6 da-i Ingreixi. Alliaose alloa co-a Spagna, da flotta da qu\u00e6 o l'aiva bez\u0153ugno, doppo avei superao o grave peigo de un corpo de man in sce l'izoa de R\u00e9 da parte da flotta de Buckingham, o parte\u00e7ip\u00f2 personalmente a l'assedio da roccaforte ugonotta, \"La Rochelle\", ch'o concluze into 1628. Ma a necescit\u00e6 de sostegn\u00ee i diritti successoi into ducato de Mantoa de Carlo Gonzaga-Nevers, a decize Luigi XIII e Richelieu, contra a voent\u00e6 da regi\u00f1a mo\u00e6, a intervegn\u00ee in Italia soccorindo i difenso\u00ee de Caz\u00e2, streita d'assedio da-i Spagnolli (1629). \nTornao in Fran\u00e7a, Richelieu o vinse i urtime rescisten\u00e7e di ugonotti rebelli inta Lenguadoca; a Alais v\u00e8gne firmao da-o re l'atto de \"gra\u00e7ia\" pe-o qu\u00e6 vegniva levao a-i ugonotti e \"cia\u00e7\u00e7e de segue\u00e7a\", che aveivan costituio squ\u00e6xi un st\u00e6to int'o stato e se eliminava ogni distin\u00e7ion giuridica tra cattolichi e ugonotti, aoa tutti p\u00e6giamente sudditi do re. A decixon, avvers\u00e2 da-a regi\u00f1a, a misse in z\u0153ugo a poxi\u00e7ion de Richelieu; e so dimiscioin no fun per\u00f2 a\u00e7ett\u00e6 da Luigi XIII e a riconcilia\u00e7ion a fu ribadia da-a nommina \u00f3fi\u00e7i\u00e2 a \"ministro prin\u00e7ip\u00e2\" (21 nov. 1629). Richelieu alloa, comme l\u0153ugotenente gener\u00e2, o repigi\u00f2 a campagna in Italia e, inviao un \"ultimatum\" a-o ducca de Savoia, Carlo Mano\u00e6lo I, o l'occup\u00f2 Pignai\u0153u de mentre ch'o re o l'invadeiva a Savoia. \nDa p\u0153uscia, una n\u0153uva solleva\u00e7ion a corte a tent\u00f2 de elimin\u00e2 o Richelieu; ma into nov. 1630, a \"Journ\u00e9e des dupes\" a port\u00f2 a-o trionfo do carden\u00e2, ch'o l'ebbe riconferm\u00e2 a fiducia do re: a regi\u00f1a a preize a via de l'exillio, o rebello Gaston o fu costreito a rifugi\u00e2se a Nancy, o ducca de Montmorency, governao da Lenguadoca rebelaase, o fu giusti\u00e7iao, e una serie de procesci a conferm\u00f2 o poei de Richelieu. Questo, pe megio ban\u00e7\u00e2 a prescion imperi\u00e2 in Italia, o se alli\u00f2 alloa co-o re de Sve\u00e7\u00e7ia Gustavo Adorfo (1631), costrenzendo l'imperat\u00f4, pe concentr\u00e2 tutte e so for\u00e7e in Germania, a a\u00e7et\u00e2 a paxe de Cherasco (6 arv. 1631), ch'a l'assegnava Mantoa e o Monfer\u00e2 a Nevers e Trin e Arba a-o ducca de Savoia. Ma l'allian\u00e7a con Gustavo Dorfo, ch'a l'ea st\u00e6ta streita pe difende i privileggi e i driti di st\u00e6ti tedeschi contra l'imperat\u00f4, a se rivelava incapaxe de fren\u00e2 l'ostilit\u00e6 do m\u00e6ximo Gustavo Adorfo contra a liga di prin\u00e7ipi cattolichi tedeschi, capitan\u00e2 da Mascimilian de Bavea; a grave difficort\u00e6 per\u00f2 a se deslengu\u00f2, doppo l'invaxon da Bavea, pe a morte in battaggia a L\u00fctzen do re de Sve\u00e7ia. \nRichelieu, che scin a alloa o s'ea preoccupao de combatte a caza d'Aostria pe via indiretta, da questo momento o pigi\u00f2 decizamente l'ini\u00e7iativa. O strenz\u00e8 allian\u00e7a co-a Sve\u00e7ia, co-i Paixi Basci, co-o ducca de Savoia (1635) e o l'assord\u00f2 o gran capitan Benardo de Sassonia-Weimar. Ma a perfetta prepara\u00e7ion diplomatica a no poe' ban\u00e7\u00e2 a superiorit\u00e6 de truppe ispano-imperi\u00e6, che invadettan a Fran\u00e7a, occupando Corbie e arvindose a stradda pe Parigi. Tuttavia Richelieu, dominando e corente desf\u00e6tiste con energia formidabbile, o riorganizz\u00f2 a difeiza e o l'\u00f3tegne una serie de succesci. Sventao una n\u0153uva conzua (1642) capez\u00e2 da-o marcheize H. de Cinq-Mars, favoiio do re, o vosse che a monarchia a se rendesse garante da continuit\u00e6 da so politica, che l\u00ea, ormai marotto gravemente, o l'affi\u00f2 a di ommi de so pi\u00f1a fiduccia: o ducca d'Enghien, o \"Gran Cond\u00e9\", o marcheize de Br\u00e9z\u00e9 e l'italian Mazzarin. \nRichelieu o no s'ea preoccupao de cre\u00e2 \u00f2 riform\u00e2 e istitu\u00e7ioin, bensc\u00ec de destruzze i vegi partii, che disgregavan o stato; per\u00e7\u00f2 o no vosse cre\u00e2 un so partio, ma, sentindo l'identit\u00e6 tra st\u00e6to e sovran, o prepar\u00f2 i fondamenti dotrin\u00e6 e pratichi da monarchia de Luigi XIV. So prin\u00e7ip\u00e2 obiettivo o fu de f\u00e6to, a l'interno, o raffor\u00e7amento do stato e quindi a limita\u00e7ion do poei da nobilt\u00e6, e pe questo o cre\u00f2 un scistema amministrativo centralizao, costituio da una fitta re' de fon\u00e7ionai, de provenien\u00e7a borgheize, a-e dirette dipenden\u00e7e da coro\u00f1a. Inta politica estera, o vosse sempre dissociao, p\u00f9 essendo ommo de Gexa, l'elemento religiozo da l'elemento politico: o poette cosc\u00ec cre\u00e2 co-a Sve\u00e7ia e a Polonia a cosc\u00ec d\u00edta barrea de l'Est, a sfondo antiasburghico, impedindo \u00e2tresc\u00ec o costitu\u00eese de una forte unit\u00e6 imperi\u00e2 into centro de l'\u0152\u00fcropa; l'ea questo l'inandio a quell'assetto giuridico-politico ch'o doveiva \u00ease consacrao inti tratt\u00e6 de Vestfalia. \nRichelieu o lasci\u00f2 benben di scriti tra i qu\u00e6 importanti i \"M\u00e9moires\", insce l'aotentichit\u00e6 di qu\u00e6 s'\u00e8 ben discusso: e \"Lettres, instructions diplomatiques et papiers d'\u00c9tat de Richelieu\" fun arecugeite in 8 voll. (1853-77) da G. D'Avenel. Amante da cortua e de belle arte, o fond\u00f2 l' \"Acad\u00e9mie de France\" e o l'adun\u00f2 into so pala\u00e7\u00e7io de Place Royale a Parigi una pre\u00e7ioza biblioteca (anc\u0153u a fa parte da \"Biblioth\u00e8que nationale\") e ricchiscime colle\u00e7ioin d'arte che, eredit\u00e6 in gran parte da-o nevo A.-J. de Vignerot Du Plessis ducca de Richelieu, fun vinte da-o re inte 'na partia de pallacorda; son anc\u0153u a-o Louvre i 2 prexoin de Michelangelo, a S. Anna de Lonardo, i Baccan\u00e6 de N. Poussin. Di \u00e2tre \u0153uvie passon inta colle\u00e7. de Philippe II duca d'Orl\u00e9ans ; \u00e2tre son anc\u0153u a Versailles e a-o muzeo de Berlin. And\u00f2 dispersa a colle\u00e7ion de retr\u00e6ti."}
{"id": "10837", "revid": "129606", "url": "https://lij.wikipedia.org/wiki?curid=10837", "title": "Richelieu", "text": ""}
{"id": "10838", "revid": "3941", "url": "https://lij.wikipedia.org/wiki?curid=10838", "title": "Riccol\u0153ugo", "text": ""}
{"id": "10843", "revid": "10132", "url": "https://lij.wikipedia.org/wiki?curid=10843", "title": "Lincoln (Nebraska)", "text": "Lincoln a l'\u00e9 'na \u00e7it\u00e6 di Stati Un\u00efi d'America e a capit\u00e2le do stato do Nebraska, con 258.379 abitanti (2010)."}
{"id": "10844", "revid": "10132", "url": "https://lij.wikipedia.org/wiki?curid=10844", "title": "Dover (Delaware)", "text": "Dover a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato de Delaware, cun 36.047 abitanti (2010)."}
{"id": "10845", "revid": "10132", "url": "https://lij.wikipedia.org/wiki?curid=10845", "title": "Salt Lake City", "text": "Salt Lake City (in zeneize: a \u00e7it\u00e6 do l\u00e2go do s\u00e2) a l'\u00e9 'na \u00e7it\u00e6 di Stati Un\u00efi d'America e a capit\u00e2le do stato de l'Utah, con 189.899 abitanti (2011)."}
{"id": "10852", "revid": "3941", "url": "https://lij.wikipedia.org/wiki?curid=10852", "title": "Santa F\u00ea", "text": ""}
{"id": "10853", "revid": "242", "url": "https://lij.wikipedia.org/wiki?curid=10853", "title": "N\u0153uvo Mescico", "text": ""}
{"id": "10854", "revid": "242", "url": "https://lij.wikipedia.org/wiki?curid=10854", "title": "New Mexico", "text": ""}
{"id": "10855", "revid": "3941", "url": "https://lij.wikipedia.org/wiki?curid=10855", "title": "Nomme de i abitanti", "text": ""}
{"id": "10856", "revid": "3941", "url": "https://lij.wikipedia.org/wiki?curid=10856", "title": "Universit\u00e6 de i Studi de Zena", "text": ""}
{"id": "10857", "revid": "3941", "url": "https://lij.wikipedia.org/wiki?curid=10857", "title": "Lista de i monarchi britanneghi", "text": ""}
{"id": "10858", "revid": "3941", "url": "https://lij.wikipedia.org/wiki?curid=10858", "title": "Lista de i stati pe area", "text": ""}
{"id": "10859", "revid": "3941", "url": "https://lij.wikipedia.org/wiki?curid=10859", "title": "Lista de i stati pe popola\u00e7oin", "text": ""}
{"id": "10867", "revid": "12052", "url": "https://lij.wikipedia.org/wiki?curid=10867", "title": "Carlo V", "text": "Carlo V imperat\u00f4 (\"Carlo I\" comme re de Spagna, \"Carlo II\" d'Ungaja e \"Carlo IV\" de Nappoli, Gand 1500 - San Gi\u0153umo de Yuste 1558). Figgio de l'ar\u00e7iducca d'Aostria Feipo o Bello (per\u00e7\u00f2 nevo de l'imperat\u00f4 Mascimilian d'Asburgo) e de Zana a Matta (figgia de Ferdinando d'Aragon e de Zabella de Castiggia), a soli sei anni, pe a morte do fr\u00e6 e da s\u0153u maggi\u00f4 da mo\u00e6, comme p\u00f9 de quella do po\u00e6, o v\u00e8gne erede no solo di Paixi Basci ma de l'Aragon e da Castiggia asc\u00ec. \nV\u00ectta.\nO pass\u00f2 i primmi anni da so infan\u00e7ia a Malines e a Bruxelles, dove a lalla Margaita d'Aostria, rezente di Paixi Basci, a ghe fe\u00e7\u00e7e impart\u00ee un'accur\u00e2 educa\u00e7ion da-i umanisti spagnolli Juan de Vera e Luis Vaca e da Adrian, decan de Utrecht (fut\u00fao pappa Adrian VI). O crebbe in mezo a-a nobilt\u00e6 fiamminga, verso a qu\u00e6 o dimostr\u00f2 particol\u00e2 attaccamento asc\u00ec doppo a so asceiza a-o trono de Spagna. \nVegnuo de f\u00e6to into 1516, a-a morte de Ferdinando II d'Aragon, o Catollico, re d'Aragon e de Castiggia, o se rec\u00f2 in Spagna pe prende possesso di so reammi, ma a rapa\u00e7it\u00e6 do so seguito formao squ\u00e6xi escluxivamente de Fiamminghi e a so incomprenscion pe quello conglomerao d'institu\u00e7ioin e d'elementi contrastanti ch'a l'ea a Spagna, o-o reize tutt'\u00e2tro che gradio a-i n\u0153uvi sudditi. Questo m\u00e1cont\u00e8nto verso l'attezamento do n\u0153uvo sovran o se manifest\u00f2 int'e adunan\u00e7e d'e \"Cortes\", che \u00f3p\u00f4zan di ostaccoli d'ogni gennere a-o governo de Carlo V into tim\u00f4 ch'o voese ezaoto\u00e2le e confer\u00ee e ciu \u00e2te carreghe do stato a di ommi da so t\u00e6ra nat\u00e2. \nQuande da p\u0153u into 1519, a pr\u0153uvo a-a morte do messiao Mascimilian, Carlo V o lasci\u00f2 temporaniamente a Spagna, affiando a rezen\u00e7a inta Castiggia a Adrian de Utrecht, pe po\u00f1e a propria candidatua a-a coro\u00f1a imperi\u00e2, scciup\u00f2 a cosc\u00ec dita rivotta di \"comuneros\", che tuttavia ben f\u00eeto a fall\u00ec a caoza da defe\u00e7ion da nobilt\u00e6 e do clero da-o movimento insurre\u00e7ion\u00e2 alloach\u00e9 questo o mena\u00e7\u00e7\u00f2 d'asumme un carattere soci\u00e2. \nL'incoona\u00e7ion de Carlo V a Aquisgra\u00f1a, ch'a l'ebbe l\u0153ugo o 23 \u00f2t\u00f4bre 1520 e a-a qu\u00e6 Carlo V o zonse doppo de longhe trattative co-i prin\u00e7ipi eletto\u00ee da-i qu\u00e6 o l'\u00f3t\u00e8gne, con tant'\u00f3o, o confeimento da dignit\u00e6 imperi\u00e2, a misse tutt'assemme o n\u0153uvo Cezare faccia fronte a de grave e ardoe responsabilit\u00e6 politiche: o l'ea ormai impegnao a fond\u00e2 un'egemonia \u0153\u00fcropea. \nContra questo sovran no ciu fiammingo \u00f2 spagnollo, ma \u0153\u00fcropeo, a Fran\u00e7a a se difeize: Fran\u00e7esco I, che ind\u00e6rno o l'aiva tentao de contrast\u00e2 a Carlo V l'ambia coro\u00f1a, o s'atroava circondao da ogni parte da-i possedimenti do riv\u00e2, che liberamente o poeiva, a so benepla\u00e7ito, attacc\u00e2 int'o m\u00e6ximo tempo a Fran\u00e7a da-e Fiandre, da-i Pirenei, da-i Alpe e longo o Ren. Pe delivi\u00e2se da questa morsa Fran\u00e7esco, alligando a pretesto i so driti in sce-o ducatto de Milan, o comen\u00e7\u00f2 into 1521 quella serie de gu\u00e6re contra Carlo V che se rebelon squ\u00e6xi sen\u00e7a solu\u00e7ion de continuit\u00e6, fin a-o 1544 e continuon asc\u00ec sotta o regno de so figgio Enrico II. \nA primma gu\u00e6ra (1521-1525), termin\u00e2 co-a battaggia de Pavia (24 frev\u00e2 1525) a fav\u00f4 de l'imperat\u00f4, dove o m\u00e6ximo re Fran\u00e7esco I o fu f\u00e6to prexon\u00ea, a fu ben f\u00eeto seguia da un'atra campagna, ch'a vidde alli\u00e6 contra Carlo V o re de Fran\u00e7a, pappa Cremente VII e a ciu gran parte di stati italien. Anco-ina votta l'impiat\u00f4 o sciort\u00ec vittoiozo. O m\u00e6ximo ponteffixe, rinserao into Castel Sant'Angeo da-i orde di lan\u00e7ichenecchi do Frundsberg, o dovette vegn\u00ee a patti e i tratt\u00e6 de Bar\u00e7elo\u00f1a (1529) e de Bol\u00f2gna (1530) asseguon finarmente a Carlo V un periodo de paxe. Carlo V m\u00e6ximo o v\u00e8gne in Itallia pe comp\u00ee l'antigo rito mediev\u00e2: a Bologna o 22 e o 24 frev\u00e2 1530 Clemente VII o ghe poze in sce-o cappo rispettivamente a co\u00f1a f\u00e6rea e quella imperi\u00e2. \nInto frattempo in Germania l'ea dilagao o movimento luteran. Ma Carlo V, tutto preizo da-a lotta contra Fran\u00e7esco I, o no poeiva asumme contra i protestanti un attezamento troppo energico ch'o l'avi\u00e6 posci\u00fao fa\u00e7ilmente sciuscit\u00e2 un n\u0153uvo fogo\u00e2 de gu\u00e6ra rovinoza. Asc\u00ec pe conseggio do so can\u00e7el\u00ea Mercurin da Gattin\u00e6a, l'imperat\u00f4 o se mostr\u00f2 propenso a-a reunion de un concillio gener\u00e2, dove tutte e diverzen\u00e7e de carattere teologico e ecclexiastego poesan \u00ease ezaorientemente dibattue, contraio invece a qu\u00e1ses\u00e6 mezua ch'a scignifichesse una condanna preventiva do luteraneximo. \nO \u00e7erc\u00f2 insomma de mantegn\u00eese inte 'na poxi\u00e7ion d'equilibbrio ch'a no l'urtesse eccescivamente i pr\u00ecn\u00e7ipi protestanti. D'atra parte l'attezamento de Cremente VII, ch'o s'ea alliao contra de l\u00ea co-o re de Fran\u00e7a, o costituiva una giustifica\u00e7ion ciu che plaoxibile a-a so conduta blanda verso quelli ch'ean conscider\u00e6 erettichi da-a S. Sede. Pertanto Carlo V, p\u00f9 rimandando a-o fut\u00fao concilio gener\u00e2 qu\u00e1ses\u00e6 definitiva determina\u00e7ion in sce-a controverscia religioza, o permisse into 1526 (dieta de Spira) a-i luteren o libero ezerci\u00e7\u00e7io da so confescion. Solo doppo a riconcilia\u00e7ion co-o ponteffexo Carlo V o tent\u00f2 de repigi\u00e2se quant'o l'aiva elargio, ma davanti a-e proteste di luteren, uniise inta liga de Smarcarda, e a-o peigo de una gu\u00e6ra in Germania, o no l'inscistette inta so preteiza.\nDa-o 1530 a-o 1535 Carlo V o poe' infin, doppo dex'anni de gu\u00e6ra, dedic\u00e2se a d\u00e2 recatto a-i so stati, a decaden\u00e7a economica di qu\u00e6, unia a un'ineffixente organizza\u00e7ion fisc\u00e2, a l'aiva de longo condi\u00e7ionao a so dispendioza politica \u0153\u00fcropea. O nomin\u00f2 rezente di Paixi Basci a s\u0153u Maia; o fe\u00e7\u00e7e proclam\u00e2 re di Romen o fr\u00e6 Ferdinando, a-o qu\u00e6 fin da-o 1522 o l'aiva ced\u00fao i possedimenti asburgichi todeschi; o promosse in Italia a constitu\u00e7ion de 'na liga tra i stati da penizoa, liga a-a qu\u00e6 ader\u00ec asc\u00ec o pontefixe e Vene\u00e7\u00e7ia, e ch'a l'ea pe l\u00ea garant\u00eda de paxe, percose atri doi importanti stati da penizoa gh'ean ben obrig\u00e6, Zena co-o Dria Doia, e Firense, onde Carlo V o l'aiva recond\u00fato i Meghi co-a for\u00e7a di arme. \nInte questo m\u00e6ximo periodo o decize, senscibbile a-e solle\u00e7ita\u00e7ioin sorvettutto spagnolle, de affront\u00e2 a question di Turchi, che se faxeivan sent\u00ee no solo in Ungaia, longo o Danubio, ma proppio into Mediterrannio, che a caoza de scorraie di Barb\u00e6schi o l'ea vegn\u00fao una stradda marittima spesso infida. Doppo l'occupa\u00e7ion de Tunexi da parte do tem\u00fao pirata Barbarossa, Carlo V into 1535 o l'organizz\u00f2 una spedi\u00e7ion, a-a qu\u00e6 parte\u00e7ipon, sarvo Vene\u00e7ia, squ\u00e6xi tutti i stati italien: Tunexi a fu pigi\u00e2 d'ass\u00e2to e o Tirren e o Mediterranio ocident\u00e2 pe un \u00e7erto tempo fun liber\u00e6 da-i pirati. \nMa o ducato de Milan o continoava a costitu\u00ee o pretesto giuridico de lotte tra Carlo V e Fran\u00e7esco. Doe n\u0153uve gu\u00e6re ne fun caos\u00e6: l'u\u00f1a into 1535, a-a morte de l'urtimo ducca sfor\u00e7esco, Fran\u00e7esco II; l'atra into 1542, sciorta a pr\u0153uvo a l'investitua do figgio de Carlo V, Feipo. Tutte doe queste campagne fun favoeive a l'imperat\u00f4 (sciben che co-a paxe de Cr\u00e9py do 1544 a Fran\u00e7a a l'\u00f3t\u00e8gne de condi\u00e7ioin relativamente favoeive) e Fran\u00e7esco I, co-e so sollite riserve ment\u00e6, o deciar\u00f2 anco-ina votta de renon\u00e7i\u00e2 a qu\u00e1ses\u00e6 drito in sce-o ducato. \nInto 1546, quande z\u0153umo\u00e6 a Trento l'ea st\u00e6to averto o concilio, Carlo V o stim\u00f2 zonto o momento de resciorve co-a for\u00e7a a question protestante. Radunao un exer\u00e7ito, a gu\u00e6ra a procedette de mainea ass\u00e6 propi\u00e7\u00e7ia fin a-a vittoia de M\u00fchlberg (1547), ma, de fronte a-a succesciva ostilit\u00e6 do pappa, che pe quella vittoia ch'a corpiva i aotonomisti germannichi o sentiva f\u00e2se ciu pezante o zovo \u00e7ezarrio in sce l'Italia, l'imperat\u00f4 o prefei anco-ina votta receg\u00e2 in sce-a politica do compromisso, concedendo de forte garantie a-i protestanti. Onde o sdegno e e proteste de Paolo III, corpio asc\u00ec personalmente da l'o\u00e7ixon do figgio Peo Loigi Farneize, f\u00e6to ducca de Parma e Piaxen\u00e7a into 1545, e soppresso, pe o so attezamento antispagnollo, co-o ta\u00e7\u00e7ito consenso do Carlo. \nA politica imperi\u00e2 \u0153\u00fcropea a l'ea comunque fallia: contra a Fran\u00e7a, ch'a s'ea varsciua a l'urtimo do vallido appoggio de Maori\u00e7\u00e7io de Sassonia; contra a Germania ch'a refiava l'impoxi\u00e7ion d'un accentramento monarchico; contra a ripreiza turca e contra i atri infinii particol\u00e6 problemi \u0153\u00fcropei e coloni\u00e6, ch'aveivan reizo a so politica cosc\u00ec complessa, de votte sci\u00f1a contraddittoia, o mostr\u00f2 ormai una so luvega stanche\u00e7\u00e7a. O l'aiva tentao d'impo\u00f1ise, animao da 'na voent\u00e6 tenaxe e da un profondo senso do dovei, squ\u00e6xi de 'na miscion, a l'\u0152\u00fcropa, e sciorte da qu\u00e6 o destin o gh'aiva affiao: ma i particolarismi e a variet\u00e6 de condi\u00e7ioin religioze, na\u00e7ion\u00e6, economiche gh'aveivan \u00f3p\u00f2sto de difficort\u00e6 insormontabile; ni sempre, do resto, o s'ea reizo conto da complescit\u00e6 di varri problemi. \nAretiaose a Brussel, o lasci\u00f2 a-o fr\u00e6 Ferdinando a cua de compo\u00f1e e cose de Germannia; da p\u0153u into 1555 o l'abdic\u00f2 a-o governo di Paixi Basci e l'anno doppo a quello de t\u00e6re spagnolle, a fav\u00f4 do figgio Feipo II de Spagna.\nPortaose quindi in Spagna, o l'abit\u00f2 una villa presso o monest\u00ea de S. Jer\u00f3nimo de Yuste, intervegnindo quarche votta ancon, per\u00f2, inti aff\u00e6 politichi de Spagna.\n\u0152uvie.\nO dett\u00f2 in fran\u00e7eize a-o so segretaio G. van Male di \"Commentai\" a-o so regno, foscia co-o propoxito che foisan votti in latin. L'origin\u00e2 o l'\u00e8 an\u00e6to perd\u00fao e se ne conserva solo una tradu\u00e7ion portogheize, de scarso interesse, compia verso o 1620."}
{"id": "10868", "revid": "7530", "url": "https://lij.wikipedia.org/wiki?curid=10868", "title": "Fran\u00e7esco I", "text": "Fran\u00e7esco I de Valois, re de Fran\u00e7a (12 set. 1494, castello de Cognac - 31 mar\u00e7o 1547 Rambouillet)\nV\u00ectta.\nFiggio de Carlo d'Orl\u00e9ans, conte de Angoul\u00eame, e da Loiza de Savoia. Mortoghe o 1\u00b0 zen\u00e2 1496 o po\u00e6, o n'assonse de f\u00e6to a tutela o cappo da caza d'Orl\u00e9ans o ducca Loigi, erede presuntivo da coro\u00f1a; quande questo o successe a-o Carlo VIII (8 arv\u00ee 1498), o Fran\u00e7esco, divegn\u00fao a so votta o prin\u00e7ipe ciu vexin a-o trono, o l'ebbe in appannaggio o ducato de Valois e ghe fu asseguao, sotta a tutela da mo\u00e6 e a sorveggian\u00e7a do maresciallo P. de Gi\u00e9, un'educa\u00e7ion confaxente a-o so poscibile avvegn\u00ee reg\u00e2. \nA mancan\u00e7a de prole masch\u00ee e o fascino person\u00e2 de Fran\u00e7esco finin co l'affe\u00e7ion\u00e2 o Loigi XII a-o probabile erede. Fin da-o 1505 o ghe destin\u00f2 in mogg\u00ea a figgia Claodia, erede do materno ducato de Bretagna: e no\u00e7\u00e7e, solennemente stipul\u00e6 o 2 mazzo 1506, v\u00e8gnan celebr\u00e6 o 18 mazzo 1514, appe\u00f1a cheite, co-a morte da re\u00f1a Anna, l'ostaccolo opposto da-o tenaxe aotonomismo brettone. Fin da-o 3 agosto 1508 o visse a-a corte, presso o re, co-i ono\u00ee dovui a-a so doggia qualit\u00e6 de erede prezuntivo e de zenneo do sovran. Spiao Loigi XII a n\u0153utte da-o 31 dexembre a-o 1\u00b0 zen\u00e2 1515, o ne recugette sen\u00e7a contrasti a succescion.\nL'ea pe a Fran\u00e7a un momento de grande floride\u00e7\u00e7a economica e de promettente resveggio in ogni campo. Portava i so fr\u00fbti a longa paxe interna, l'equa legisla\u00e7ion, a savia politica d'inleggeimento fisc\u00e2; l'instituto monarchico, z\u0153umo\u00e6 sorretto da 'na sada compaggine amministrativa e da 'na discreta conscien\u00e7a na\u00e7ion\u00e2, o godiva d'una popolarit\u00e6 sen\u00e7a ezempio. A monarchia fran\u00e7eize, pe prospeit\u00e6 matei\u00e2, pe solidit\u00e6 dinastega, pe assolute\u00e7\u00e7a de governo a l'ea sen\u00e7a pao in \u0152\u00fcropa. L'avvento de 'n re poco ciu che ventenne, pin d'intelligen\u00e7a e de for\u00e7a, o fu saiao comme un annon\u00e7io radiozo. Fu una bella arba de regno, e a vittoia de Marignan (1515), o trionfante repiggio do programma italian do Loigi XII, o legittim\u00f2 e maggio\u00ee spian\u00e7e.\nInte l'insemme o regno de Fran\u00e7esco I o doveiva risponde ass\u00e6 poco a quelle primme inluxoin. Natua fondamentalmente leggia - de dilettante e de sportivo - incapaxe a di sfor\u00e7i tenaxi e a de conce\u00e7ioin precize, in ninte superi\u00f4 a-o so paize e a-a so eppoca, Fran\u00e7esco o portava in sce-o primmo trono d'\u0152\u00fcropa a mentalit\u00e6 d'un qualunque prin\u00e7ipe do \u00c7inquecento. No se p\u0153u d\u00ee ch'o segge st\u00e6to inferi\u00f4 a-i avvegnimenti, visto che gh'ariesc\u00ec de mantegn\u00ee, contra de for\u00e7e spesso soverciante, l'indipenden\u00e7a e l'unit\u00e6 da Fran\u00e7a. Ma o l'\u00e8 'n f\u00e6to ch'o no seppe \u00ease ni un re na\u00e7ion\u00e2, conscio di re\u00e6 bez\u0153ugni do so popolo, ni un veo artefixe da stoia d'\u0152\u00fcropa, sci da impo\u00f1e una solu\u00e7ion fran\u00e7eize a-i problemi \u0153\u00fcropei do tempo.\nBrillante qualit\u00e6 cavaggesche, un'intelligen\u00e7a viva, averta a tutte e coixit\u00e6 do pensceo e a tutte i emo\u00e7ioin de l'arte, una tenden\u00e7a spontannia a quell'ardente edonismo che o Renascimento o vegniva alloa elevando a ide\u00e2 de vitta, un senso gioxiscimo da propria aotorit\u00e6 de sovran e di proppi driti comme propietaio da Fran\u00e7a, ghe permissan de tegn\u00ee ato comme pochi atri re o prestiggio da coro\u00f1a e de realiz\u00e2 un assolutismo fastozo qu\u00e6 primma de l\u00ea no s'ea visto. Nasce alloa o tipo de corte ch'a curmini\u00e2 con Loigi XIV: una folla pittoesca, pa\u00e7\u00e7amente lussoza, de gentilommi e de damme, ch'a fa da cornixe cotidia\u00f1a a-o monarca. E cacce, e giostre, e dan\u00e7e, a galantaia, i vi\u00e6gi, e intr\u00e6 solenne fan da vitta de corte una festa e una raprezenta\u00e7ion continnoa. Sorgan magniffiche, \u00f2 magnificamente rinovel\u00e6, e resciden\u00e7e re\u00e6: Blois, Chambord, \"Madrid\", Villers-Cotterets, Saint-Germain-en-Laye, Fontainebleau, ecc. \nInta reggia pe eccellen\u00e7a, Fontainebleau, se vegnan accumulando i oggetti d'arte: vaxi, bronxi, stattoe, arazzi, fravegaie, teie famoze (do Salviati, do Bronzino, do Ti\u00e7ian Vecellio, de Lonardo da Vinci, de Michelangelo Buonarroti, ecc.); gh'\u00e8 ospit\u00e2, e continuamente inricchia, a splendida recugeita de manoscriti e de libbri che anc\u0153u a costitoisce o ciu pre\u00e7iozo nucleo da Biblioteca Na\u00e7ion\u00e2 parigi\u00f1a. In grao pe a so indole e pe a so educa\u00e7ion de gust\u00e2 o lusso inte so forme supremme - e crea\u00e7ioin intellettu\u00e6 e artisteghe - Fran\u00e7esco o l'incoraggia e o l'ad\u0153uvia, sen\u00e7a preconcetti de na\u00e7ion, de dotri\u00f1a, de sc\u0153ua, tutto \u00e7o che p\u0153u accresce o splend\u00f4 spiitu\u00e2 do regno. Ben meit\u00f2, insemme con quello de \"re cavageo\" o tittolo de \"po\u00e6 e restaorat\u00f4 di arte e de lettie\". Sorvettutto larga e incitatrixe, decixiva inta stoia do Rinascimento, a so \u0153uvia verso i arte. tutta a cosc\u00ec dita sc\u0153ua de Fontainebleau, ecc.). Ma vivo l'\u00e8 asc\u00ec o so interesse pe e lettie, pe l'erudi\u00e7ion, pe o pensceo. Se p\u0153u d\u00ee che se desg\u0153ugge in gio a l\u00ea e a-a s\u0153u Margaita tutta a vitta intelleto\u00e2 do tempo. Do so me\u00e7enatismo resta 'na pr\u0153uva o Collegio de Fran\u00e7a. Ghe torna a on\u00f4 avei avuo tra i so famiggi\u00e6 Cl\u00e9ment Marot, G. Bud\u00e9, Lef\u00e8vre d'\u00c9taples, avei gustao e protetto o Rabelais, avei oferto a so prote\u00e7ion a Emo.\nMa questa splendida regalit\u00e6, ch'a g'ha d\u00e6to presso l'ata nobilt\u00e6 do tempo, presso scrito\u00ee e artisti, un'\u00f3reola de grande\u00e7\u00e7a e ch'a costitoisce, no gh'\u00e8 dubbio, un tr\u00e6to esen\u00e7i\u00e2 da so figua, a no deve port\u00e2 a de sorvevaluta\u00e7ioin asbri\u00e6. O trov\u00f2 in l\u00ea un patron o Renascimento ornament\u00e2 e gioiozo: no quello ch'o tendeiva a resciorvise inte 'n rinnovamento religiozo e mor\u00e2. O no neg\u00f2 inte 'n primmo tempo o so agiutto a l'umanismo antiteologico, a-i novato\u00ee evangelichi a-i qu\u00e6 ea de scuddo a s\u0153u Margaita; ma a part\u00ee da-o dexembre 1533, do\u00e7ile a-e necescit\u00e6 da so politica estera, o se assoccia a-i sfor\u00e7i pap\u00e6 contra l'\"err\u00f4\"; inta violenta rea\u00e7ion ch'a segue a l' \"affaire des placards\" (ottobre 1534) o rivalezza de zelo co-a Sorbo\u00f1a e co-o parlamento; o Carvin o ghe dedica invan (mar\u00e7o 1536) l' \"Institutio religionis christian\u00e6\"; l' \"ordonnance\" do 1540, l'editto do 30 agosto 1542 prescrivan una represcion spiet\u00e2: o vedemmo, inti urtimi anni, dominao da-o fanattico carden\u00e2 de Tournon, firm\u00e2 l'orde de massacro (1\u00b0 zen\u00e2 1545) contra i Valdeixi de M\u00e9rindol.\nA corte de Fran\u00e7esco I - dando a-a paola o so senso ciu largo - a no resta, con l\u00ea, l'esprescion de un s\u0153unno reg\u00e2, ma a vegne l'incarna\u00e7ion de una polittica. Sen\u00e7a di organi che mantegnan un ligammo tra o re e a na\u00e7ion (o parlamento de Parigi o l'\u00e8 tegnuo in fren; i Stati Gener\u00e6 no son mai convoc\u00e6; o ciu importante di doi conseggi, o \"Conseil des affaires\" o l'\u00e8 reduto a tr\u00e6 \u00f2 quattro perso\u00f1e \u00e7ernue da-o re), a corte, sola for\u00e7a ch'a l'agisce sorve o sovran, a finisce co-o concentr\u00e2 in l\u00ea tutta a vitta politica do paize. Da \u00e7o o carattere de z\u0153ugo e d'intrigo onde se tenze i ciu gravi interesci na\u00e7ion\u00e6; da \u00e7o l'imposcibilit\u00e6 de distingue l'\u0153uvia person\u00e2 do re da quella do so \"entourage\". Luiza de Savoia, o can\u00e7el\u00ea Du Prat, i fr\u00e6 Du Bellay, o maresciallo Anne de Montmorency no se p\u0153uan conscider\u00e2 comme di senci conlaborato\u00ee. Favoii e favoiie t\u00e8gnan una parte do poei: Bonnivet, Chabot de Brion, a contessa de Ch\u00e2teaubriant, a duchessa d'\u00c9tampes, pe limit\u00e2se a-i ciu famoxi.\nSe gh'azonze ch'a-a base da magniffica prodigalit\u00e6 do monarca gh'\u00e8 a freida segue\u00e7a de chi possede un paize ricco e o l'\u00e8 decizo a falo rende o ciu poscibile. Fran\u00e7esco I o l'\u00e8 un di re ch'han straggiao ciu din\u00e6; ma o l'\u00e8 asc\u00ec un de quelli ch'han saciuo trov\u00e2ne de ciu. E \"tailles\" into 1517 s'elevavan a 2.400.000 \"livres\"; ean into 1543 de 4.600.000. A-e risorse finan\u00e7iaie di so predeceso\u00ee o Fran\u00e7esco o n'azonzette de n\u0153uve: imprestiti for\u00e7oxi, rendie in sce-o muni\u00e7ippio de Pariggi, vendia di \u00f3fi\u00e7\u00e7i. No inferi\u00f4, pe avidit\u00e6 e pe tenaxa, a nisciun di so predecesso\u00ee ogni votta che s'ofrisse o drito d'un consolidamento \u00f2 d'un arriondamento patrimoni\u00e2, o mostr\u00f2 inta so politica streitamente finan\u00e7iaia, specce co-o processo iniquo e l'appiccaxon do Semblan\u00e7ay, una crue\u00e7\u00e7a e un'energia che contrastan co l'intima bont\u00e6 do so a\u00f1imo. Bench\u00e9 o ne dagghe into complesso, da-o ponto de vista finan\u00e7iaio, l'imprescion d'un incapaxe, vittima superba di so capri\u00e7\u00e7i, da scitua\u00e7ion interna\u00e7ion\u00e2, de l'evolu\u00e7ion che subiva l'economia e a finan\u00e7a \u0153\u00fcropea, e bench\u00e9, pe ovvi\u00e2 a-o crescente \"deficit\", o contesse ass\u00e6 ciu in sce-a riforma de institu\u00e7ioin fisc\u00e6 che in sce l'agiutto a-e for\u00e7e produttrixe da ricche\u00e7\u00e7a, manco de queste ghe sfuzz\u00ec o val\u00f4. Da l'allian\u00e7a con Soliman, prez., o seppe tr\u00e2 di vantaggi dueivi pe o commercio fran\u00e7eize.\nIn sce-i problemi da politica interna ebban o sopravento, pe tutta a diata do regno, quelli da politica estera. No cess\u00f2 mai o stato de gu\u00e6ra: ch\u00e8 s'ha o drito de conscidi\u00e2 comme de sence tregue i brevi intervalli de paxe (1516-1520; 1529-1534; 1538-1542). S'ha l'abituddine de conscider\u00e2 a longa lotta comme a rivalit\u00e6 de Fran\u00e7esco I contra Carlo V, daprimma pe l'egemonia de l'\u0152\u00fcropa (1520-1529), e dap\u0153u, una votta apparsa a vanit\u00e6 do s\u0153unno egemonico, pe a difeiza de l'equilibbrio \u0153\u00fcropeo; se lascia a parte, comme un puo strascin de gu\u00e6re do Loigi XII, a campagna do 1515 ch'a l'inaogua l'attivit\u00e6 \u0153\u00fcropea do Fran\u00e7esco e a ghe red\u00e0 o Milaneize. In realt\u00e6 tutta a so politica estera a g'ha pe fondamento o vegio programma italian, saiv'a d\u00ee l'ambi\u00e7ion de f\u00e2 di possesci italien o fulcro de ciu vasta espanscion. \nTra e for\u00e7e che s'opo\u00f1an a l'espanscion fran\u00e7eize ghe n'\u00e8 u\u00f1a ch'a constituisce l\u00ea asc\u00ec un peigo pe l'\u0152\u00fcropa: l'enorme poten\u00e7a aostro-borgogno\u00f1a, fuxon de tutti i dominni e de tutte e preteize de caze de Borgogna, d'Aostria e de Castiggia-Aragon, detentrixe do nomme e da chimea imperi\u00e2. Abarlug\u00e6 da-o m\u00e6ximo miraggio (l'aspiscima competi\u00e7ion pe l'ele\u00e7ion a l'impeo a l'\u00e8 comme l'anon\u00e7io scimbollico de tutta a so vitta a vegn\u00ee), p\u00e6gi in fondo, nonostante i apparente desumegian\u00e7e, pe mentalit\u00e6 politica e pe scistemi de lotta, o Valois e o Borgogna-Asburgo reagiscian ciaschedun a-a mena\u00e7\u00e7a inscita inta for\u00e7a e inte l'ambi\u00e7ion aversaia. Creddan che o conflito o segge da coro\u00f1a a coro\u00f1a e che dipende da liatri o resciorvilo: tanto che zonzan a-a stra\u00f1ia proposta de 'n doello. \nIn realt\u00e6 ciaschedun de liatri ha contra de l\u00ea tutti quelli che temman l'\u0152\u00fcropa asservia a un solo: ciaschedun o tr\u0153uva i allian\u00e7e bastante pe imped\u00ee a l'avversaio o trionfo, no pe zonze a-o proppio. A lotta a se protrae a l'infinio, logorante, monottona. Fran\u00e7esco o ghe profonde ommi e din\u00e6. O compisce prodiggi d'abilit\u00e6 e d'energia. O contrapo\u00f1e a l'attiva diploma\u00e7ia asburgheize una vasta, no meno \u0153uvioza organizza\u00e7ion diplomatica; o controbatte e campagne de stampa do nemigo; o spande ovunque, coi so agenti segretti, e promisse illuzoie, o din\u00e2 corutt\u00f4, i germi d'intrigo; o l'accatta sovren e ministri; o s'attezza a protett\u00f4 di picceni stati di qu\u00e6 o \u00e7erca l'agiutto, pronto a lasci\u00e2li soli contra o nemigo e a sacrific\u00e2li inti tratt\u00e6; con realismo maciavellego, pe ninte n\u0153uvo ma no mai appricao con tanta vastit\u00e6 e ardimento, o l'\u00f3fre a l'\u0152\u00fcropa maavegi\u00e2 o spetaccolo de 'n re crestianiscimo alliao co-o Turco, de un persecut\u00f4 da riforma alliao coi luteren todeschi; a-a f\u00e6rea tenaggia co-a qu\u00e6 o Carlo V o l'assequ\u00e6a in sce tutte e frontee da Fran\u00e7a o risponde co-a crea\u00e7ion de un fronte orient\u00e2, lan\u00e7ando contra i ezer\u00e7iti e e flotte de l'imperat\u00f4 i ezer\u00e7iti de Soliman e e flotte do Cairedin Barbarossa. \nUn'attivit\u00e6 no meno noteive o descceiga into campo milit\u00e2. O l'ha cua che l'artagiaia fran\u00e7eize a l'areste a primma do mondo; o sviluppa e perfe\u00e7io\u00f1a e so infantaie (a vittoia de Ceresole a l'\u00e8 sorvettutto dovua a-i fanti guascoin). Rin\u0153uva con indommita ostina\u00e7ion i attacchi: pe tr\u00e6 votte o ricuppera o Milaneize, o conquista doe votte o Piemonte. O no reculla denanti a-i ciu ardii scistemi de gu\u00e6ra (campagna de Proven\u00e7a do 1536). Tutti quelli sfor\u00e7i per\u00f2 arestan ven. Da-a rente a-e poche vittoie resta sciaccante o numero de sconfite (Esquiros, Bicocca, Sexia, Pavia, Nappoli, ecc.). O Fran\u00e7esco I e a Fran\u00e7a conobban di \u00f4e tragiche; a Pavia (24 frev\u00e2 1525) o Fran\u00e7esco m\u00e6ximo o l'\u00e8 f\u00e6to prexon\u00ea. A so prexonia (fin a-o mazzo 1525 a Pizzighetton e da p\u0153u fin a-o mar\u00e7o 1526 a Madrid), o grave rescatto di figgi lasci\u00e6 in ostaggio in so vexe fin a-o 1\u00b0 luggio 1530 (1.200.000 scui d'\u00f3o), avieivan posciuo ese fat\u00e6 a 'na na\u00e7ion politicamente meno matua \u00f2 de risorse ciu scarse. Into 1544 o Carlo V o zonze a vinti sole leghe da Pariggi. \nQuande o Fran\u00e7esco o m\u0153u (a n\u0153utte do 31 mar\u00e7o 1547, a Rambouillet) no s'intravedde ancon nisciu\u00f1a solu\u00e7ion stabile a-o gran conflito.\nFra e t\u00e6re che o re o lasciava a-o so success\u00f4 gh'ea i stati sabaodi, ocup\u00e6 da-o 1536: baze magniffica pe a continoa\u00e7ion de quella politica italia\u00f1a ch'a l'ea st\u00e6ta o programma de tutta a so vitta. O no ghe lasciava per\u00f2 l'orgogioza fiducia co-a qu\u00e6 o l'aiva in\u00e7ao e tante votte repigiao a lotta. De l'insuccesso l'ea responsabile in parte l\u00ea m\u00e6ximo: pe l'eccesciva dupri\u00e7it\u00e6 inti rapporti interna\u00e7ion\u00e6, pe a frequente brutalit\u00e6 de so mainee, pe a mancan\u00e7a de programmi organichi e medit\u00e6, pe a troppa fiduccia inte di gener\u00e6 incapaxi, pe a so m\u00e6xima eroica bravua (Pavia). O no l'ebbe ass\u00e6 conscien\u00e7a da n\u0153uva \u0152\u00fcropa ch'a maturava tra i confl\u00edti, de l'opoxi\u00e7ion sempre ciu decixiva tra o mondo da Riforma e a latinit\u00e6 fedele a Romma. O consolid\u00f2, restando cattolico, l'aotorit\u00e6 mor\u00e2 preiza da l'avversaio comme campion da romanit\u00e6 mena\u00e7\u00e7\u00e2.\nDa-a mogg\u00ea Claodia (1499-1525) o Fran\u00e7esco I o l'ebbe trei figgi: Fran\u00e7esco (1517-1536); Enrico II, nasci\u00fao into 1520; Carlo, ducca d'Orl\u00e9ans, o so prediletto (1522-1545); e quattro figge: Luiza (1515-1517), Carlotta (1516-1524), Mad\u00e6\u00f1a (1520-1537), mai\u00e2 a Giacomo V de Sco\u00e7\u00e7ia; Margaita, nasciua into 1523, mai\u00e2 a Mano\u00e6lo Filiberto ducca de Savoia. Da Lenoa d'Aostria, s\u0153u do Carlo V, spoz\u00e2 into 1530 pe sciugell\u00e2 a paxe co-a Spagna, o no l'ebbe figgi.\nTradi\u00e7ion popol\u00e2.\nFran\u00e7esco I o l'\u00e8 arestao inta tradi\u00e7ion popol\u00e2 e lettiaia comme l'eroe de ciu avventurose galantaie. No gh'\u00e8 nisciun fondamento serio a-a stoia drammatizz\u00e2 da l'Hugo in \"Le roi s'amuse\": che a Dia\u00f1a de Poitiers a l'agge sarvao a vitta a-o po\u00e6, o segn\u00f4 de Saint-Vallier, co-o sacrifi\u00e7\u00e7io do so \u00f3n\u00f4; e lettie a Fran\u00e7esco, pubbric\u00e6 da Champollion-Figeac comme de Dia\u00f1a de Poitiers, son da contessa de Ch\u00e2teaubriant. Ninte se sa da \"Belle Ferronni\u00e8re\": solo l'\u00e8 \u00e7erto che no p\u0153u rappresent\u00e2 un'amante de Fran\u00e7esco o cellebre retr\u00e6to de Lonardo conservao a-o Louvre e dexignao tradi\u00e7ionalmente con quello nomme, essendo st\u00e6to veoscimilmente depento tra o 1469 e o 1499. Tarda e de nisciu\u00f1a attendibilit\u00e6 storica a lezendia do stra\u00f1io maio ch'o l'avi\u00e6 contr\u00e6to apposta a lue pe comunic\u00e2la co-o tramite da mogg\u00ea a-o re so riv\u00e2: de veo gh'\u00e8 solo l'infe\u00e7ion luetica, de qu\u00e6 no se sa se o re o segge morto (comme afferma, tra i atri, o Michelet), ma da qu\u00e6 de seguo o sofferse."}
{"id": "10869", "revid": "7530", "url": "https://lij.wikipedia.org/wiki?curid=10869", "title": "Cairedin Barbarossa", "text": "\"Cairedin\" o \"Ariaden\" (\"Khair ad-Din\") Barbarossa, famozo cors\u00e2 e armiraggio da flotta ottoma\u00f1a da-o 1533 a-o 1546. \nSegondo e fonte turche, o nascette verso o 1465 a Metelin; so po\u00e6, \"Ya'q\u016bb\", o l'ea un veteran de l'esercito turco. Cairedin o se dette zoeniscimo, insemme con \u00e2tri trei fr\u00e6, a-a pirataia, inte l'Egeo, o fu prexon\u00ea di Cavagei de Rodi, da p\u0153u, deliviao, o repigi\u00f2 a corsezz\u00e2, avendo pe base inte spedi\u00e7ioin marittime o porto de Adalia. A so fortuna a comen\u00e7\u00f2 quande, portaose co-o fr\u00e6 \"Oru\u00e7\" in sce-e coste da Barbaia, o se stabil\u00ec inte l'izoa de Zerba e, missose in boin rapporti co-o surtan hafsida de Tunnexi, o l'\u00f3tegne de serv\u00eese do porto da Goletta (\"halq al-w\u0101d\u012b\") donde o se spinse a sacchezz\u00e2 e coste do Mediterrannio ocident\u00e2.\nOru\u00e7 e Cairedin occupon succescivamente Cherchel (\"Sharsh\u0101l\") e Arg\u00ea, ch'a v\u00e8gne a capit\u00e2 do so regno cors\u00e2. Ma into 1518 Oru\u00e7 o fu ama\u00e7\u00e7ao da di cavagei spagnolli; Cairedin o ne eredit\u00f2 o comando e o nomme de \"Barbarossa\" , ch'o vegni\u00e6 da \"B\u0101b\u0101 Oru\u00e7\" (\"po\u00e6 Oru\u00e7\"), bench\u00e9 \u00e2tri ritegnan ch'o l'agge rifeimento a-o c\u00f4 da so barba.\nVa notao che into 1517 o surtan ottoman Sel\u012bm I o l'aiva conquistao l'Egitto; i cors\u00e6 ottomen che agivan in sce-e coste da Barbaia fun da quello tempo protetti e incoraggi\u00e6 avertamente da-a Sublimme Porta e ghe zovon de f\u00e6to pe estende o dominio ottoman in sce l'Africa settentrion\u00e2 a descappito de l'influen\u00e7a spagnolla. Cosc\u00ec Cairedin o ri\u00e7evette da-o surtan Sel\u012bm e da-o success\u00f4 Soliman di agiutti de mezi e, specce, de muni\u00e7ioin diventando o ciu terribile cors\u00e2 da Barbaia. \nInto 1533 Soliman, ch'o l'abezugnava de 'na potente flotta da opo\u00f1e a Carlo V e a-i atri prin\u00e7ipi crestien, o confer\u00ec a Cairedin a carega de \"Kapudan Pasci\u00e0\" \u00f2 \"Kapudan-i Derya\" \"capitagno do m\u00e2\", saiv'a d\u00ee o comando supremmo da flotta ottoma\u00f1a. An\u00e6to a Costantinopoli, o Barbarossa o l'atteize inte l'uverno do 1533-34 a alest\u00ee numerose galee; into 1534 o devast\u00f2 e coste tirreniche de l'Italia e o l'ocup\u00f2 Tunexi, scorindone o surtan hafsida. A grave mena\u00e7\u00e7a a l'indusse Carlo V a guid\u00e2 personalmente a Tunixi l'anno doppo una forte spedi\u00e7ion ch'a varse a repigi\u00e2 a \u00e7itt\u00e6 e a mette in fuga Cairedin. L\u00ea per\u00f2 o no dexistette da-e so impreize piratesche; ape\u00f1a futo da Tunnixi o razonse a Arg\u00ea una squaddra de galee e o sacchez\u00f2 Port Mahon inte Bali\u00e6. Guastaose intanto i rapporti di Turchi con Venexa, che scin a alloa a l'aiva mantegn\u00fao un contegno n\u0153\u00fctr\u00e2, o Barbarossa o dove' provei a frontezz\u00e2, otr'a l'arm\u00e2 imperi\u00e2 comand\u00e2 da-o zeneize Dria Doia, a flotta veneta asc\u00ec. Mandao da Soliman a assal\u00ee a ben munia izoa de Corf\u00f9, o no l'ariesc\u00ec a guaagnane a rescisten\u00e7a; levao l'aseddio, o se vendic\u00f2 in sce-i possesci veneti inte l'Egeo (Ceo, Pao, Nasso, ecc.) che fun sottoposti a tributo. \nInta seguente primmaveia (1538) a flotta comand\u00e2 da-o Barbarossa a lasci\u00f2 Costantinopoli e, penetr\u00e2 inte l'Adriatego, a se t\u00e8gne prudentemente a Pr\u00e8veza, dove a frontezzon a flotta imperi\u00e2 e quella veneta; l'indecixon de Dria Doia \u00f2 ciutosto l'ambigua politica de l'imperat\u00f4 Carlo V, tendente a accord\u00e2se co-o Barbarossa an\u00e7i che a concede a Vene\u00e7ia un trionfo in sce-o m\u00e2, fe\u00e7\u00e7an sci che a battaggia a manc\u00f2; i pochi epizoddi nav\u00e6 se risorvettan inte di picceni succesci ottomen, i qu\u00e6 contribuin a accresce o prestiggio da squaddra ottoma\u00f1a e a deprimme quello de flotte crestia\u00f1e fin a-a revincita de Leppanto (1571). \nL'impreiza de Arg\u00ea (1541) a segn\u00f2 un grave insuccesso pe i spagnolli e a l'aoment\u00f2 l'arbaxia di Ottomen. Into 1543 o Barbarossa o condusse a flotta in agiutto de Fran\u00e7esco I, alliao di Turchi, no sen\u00e7a avei devastao pe via e ciazze da campagna roma\u00f1a e da Tosca\u00f1a; uniose co-e nave fran\u00e7eize, o concorse a-a preiza de Ni\u00e7\u00e7a, o svern\u00f2 a Tolon e o ne ripart\u00ec l'anno doppo dirizzendose a Costantinopoli. Cammin faxendo, o depred\u00f2 Talamon e l'izoa de Lipari.\nO mo\u00ec ciu che ottantenne, ben stimao e onoao, a Costantinopoli o 5 luggio 1546 e fu sepelio a Beshikt\u0101sh, in sce-a riva \u0153\u00fcropea do Bosforo, inte 'na \"t\u00fcrbeh\" notta co-o so nomme. A so tomba l'\u00e8 ancon anc\u0153u ben vener\u00e2 da-i Turchi e o so nomme l'\u00e8 voentea aregordao e ezaltao da-i Turchi inti momenti de ria\u00e7eizo na\u00e7ionalismo. Un so figgio, Hazan pasci\u00e0, o ghe succedette into governo de Arg\u00ea co-o tittolo de \"Beilerbei\" e o reize segnal\u00e6 servixi a-a Porta ottoma\u00f1a."}
{"id": "10875", "revid": "10132", "url": "https://lij.wikipedia.org/wiki?curid=10875", "title": "Cheyenne (Wyoming)", "text": "Cheyenne (pron\u00f3n\u00e7ia ingleize [\u0283a\u026a\u02c8\u00e6n] \u00f2 [\u0283a\u026a\u02c8\u025bn]) a l'\u00e9 'na \u00e7it\u00e6 di Stati Un\u00efi d'America e a capit\u00e2le do stato do Wyoming, con 59.466 abitanti (2010)."}
{"id": "10876", "revid": "10132", "url": "https://lij.wikipedia.org/wiki?curid=10876", "title": "Augusta (Maine)", "text": "Augusta a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato do Maine, con 19.136 abitanti (2010)."}
{"id": "10883", "revid": "7530", "url": "https://lij.wikipedia.org/wiki?curid=10883", "title": "Vaccin anti HBV", "text": "O Vaccin anti HBV o serve pe difendise da a poscibilit\u00e6 de ammoutise de Epatite virale de tipo B. In Italia o l'\u00e8 raccomand\u00f2u da o Ministero da Sal\u00fcte pe t\u00fctti i operato\u00ee profescionali da sanit\u00e6. Inoltre da o 1991 o l'\u00e8 obbligatoio pe i neonati e pe i fuenti sotta i 12 anni.\nDa o 1996 pe questo vaccin se d\u00f6via unna tecnica de scintesi do DNA ricombinante, sensa deriv\u00e6 do sangue.\nSeg\u00fcessa.\nConseguensa d'a tecnica d'o DNA ricombinante l'\u00e8 che no existe poscibilit\u00e6 accidentale de infe\u00e7ion, a-o momento do vaccin, con o virus de l'epatite B.\nL'Organizza\u00e7ion Mondiale da Sanit\u00e6 in to 2004 a l'\u00e8 intervegn\u00fca pe garant\u00ee a seg\u00fcessa de questo vaccin: l'\u00e8 assolutamente sensa motivo e noti\u00e7ie che l'ea circol\u00f2u (soviat\u00fctto in Fransa), che sostegnivan ghe fisse lig\u00f2u o rischio de patologie demielinissanti do scistema nervoso.\nEfficacia.\nSe conscidera che l'efficacia in to prevegn\u00ee l'infe\u00e7ion a segge da l'85 a-o 95%. No va effettu\u00f2u reciammi doppo a primma vaccina\u00e7ion (che a richiedde 3 dosi; a segunda e a tersa rispettivamente a 1 e 6 meixi da a primma).\n\u00c2tri prog\u00e8tti.\n "}
{"id": "10886", "revid": "7530", "url": "https://lij.wikipedia.org/wiki?curid=10886", "title": "Raleigh", "text": "Raleigh a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato da Carolinn-a do Nord, cun 416.468 abitanti (2011)."}
{"id": "10887", "revid": "1144", "url": "https://lij.wikipedia.org/wiki?curid=10887", "title": "Helena, Montana", "text": ""}
{"id": "10888", "revid": "7530", "url": "https://lij.wikipedia.org/wiki?curid=10888", "title": "Oklahoma City", "text": "Oklahoma City a l'\u00e8 'na \u00e7it\u00e6 di Stati Un\u00efi d'America e a capit\u00e2le do stato de l'Oklahoma, con 591.967 abitanti (2011)."}
{"id": "10889", "revid": "10132", "url": "https://lij.wikipedia.org/wiki?curid=10889", "title": "Boise", "text": "Boise a l'\u00e8 'na \u00e7itt\u00e6 di Stati Un\u00efi d'America e a capit\u00e2le do stato de l'Idaho, con 205.671 abitanti (2010)."}
{"id": "10893", "revid": "10132", "url": "https://lij.wikipedia.org/wiki?curid=10893", "title": "Pierre (Dakota du Sud)", "text": "Pierre a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato do Dakota do Sud, cun 13.646 abitanti (2010)."}
{"id": "10894", "revid": "10132", "url": "https://lij.wikipedia.org/wiki?curid=10894", "title": "Montpelier (Vermont)", "text": "Montpelier a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato do Vermont, con 7.855 abitanti (2010)."}
{"id": "10895", "revid": "10132", "url": "https://lij.wikipedia.org/wiki?curid=10895", "title": "Trenton (Noeuvo Jersey)", "text": "Trenton a l'\u00e8 'na \u00e7itt\u00e6 di Stati Un\u00efi d'America e a capit\u00e2 do stato do Noeuvo Jersey, con 84.913 abitanti (2010)."}
{"id": "10897", "revid": "12052", "url": "https://lij.wikipedia.org/wiki?curid=10897", "title": "San Nichioso", "text": "San Nichioso de Mira (primma do XIX sec. \"San Nicheroso\"). \nSanto protet\u00f4 di main\u00e6, pescoei, mercanti, spe\u00e7i\u00e6, profum\u00ea, bott\u00e6, figgi\u0153u, figge da maio, scolai, avvocati nonch\u00e9 de vittime di erro\u00ee giudi\u00e7iai.\nA so festa a cazze o 6 de dexembre.\nNativo de Patara inta Li\u00e7ia, o fu vesco de Mira into sec. IV. O mo\u00ec verso o 350. De fronte a queste scarse noti\u00e7\u00e7ie storiche, a lezendia a l'ha inricchio con di particol\u00e6 maaveggioxi a so vitta e a l'ha f\u00e6to de questo santo o taomaturgo pe eccellen\u00e7a, segge de l'Oriente grego e slavo, che de l'Occidente latin.\nSegondo a lezendia, caitateive fin da-a zoene\u00e7\u00e7a, o l'avi\u00e6 d'arescoso provisto a d\u0153utta pe tr\u00e6 foente che se donque saieivan st\u00e6te inandi\u00e6 a-a prostitu\u00e7ion (cfr. Dante, Purg., XX, 31-33), \u00e7o ch'o l'ha reizo protett\u00f4 di figgi\u0153u, a-i qu\u00e6 o porta d'arescoso i regalli a vigilia da so festa; o l'avi\u00e6 scciaffezao Ario in pin concilio de Nicea (ma da-e liste superstite no risurta o so nomme tra quelli di veschi presenti); o l'avi\u00e6 sedao a tempesta durante un so vi\u00e6gio a-i l\u0153ughi santi, \u00e7o ch'o l'ha f\u00e6to patrono da navega\u00e7ion, success\u00f4 di Di\u00f2scui e Poxidon di crestien (\u1f41 \u03a0\u03bf\u03c3\u03b5\u03b9\u03b4\u1ff6\u03bd \u03c4\u1ff6\u03bd \u03c7\u03c1\u03b9\u03c3\u03c4\u03b9\u03b1\u03bd\u1ff6\u03bd); o l'avi\u00e6 risciuscitao trei zoenetti f\u00e6ti a tocchi e missi in sarmoiia da un perfido albergat\u00f4 .\nDi mercanti de Bari rapin into 1087 da Mira o so corpo trasportandolo inta l\u00f4 patria, donde fu eretto in so on\u00f4 a famoza baxilica, meta de pii pellegrinaggi da-e t\u00e6re d'Oriente e d'Occidente. Da-e so osse i canonneghi do santuaio arec\u0153uggian cotidianamente un liquido \u0153uiozo, d\u00eeto \"manna de San Nichioso\", da qu\u00e6 ben se zova i devotti.\nDex'anni doppo, into 1099, a-i tempi d'a primma crox\u00e2 i Vene\u00e7ien, raoxi pe ese st\u00e6ti precedui dai Bareixi into furto de reliquie, passon da Mira liatri asc\u00ec pe vedde se ghe foise st\u00e6to ciu ninte da port\u00e2 via, e ghe trovon e reliquie de San Tedoo, de San Nichioso de Pinara e de un atro San Nichioso barba de quest'urtimo. Otr'a queste ghe trovon ancon meit\u00e6 de osse do San Nichioso \"o grande\" che i Bareixi gh'aivan lasciao e i Mireixi aivan torna ascozo. Quindi anc\u0153u l'atra meit\u00e6 di osse do santo son a Vene\u00e7ia inta gexa de \"San Nicoleto\" a-o Lido.\nIn Occidente o so culto o penetra a-o tempo de Otton II, apr\u0153uvo a-o f\u00e6to che che so mogg\u00ea a l'ea a bizanti\u00f1a Teofano, e o se diffonde specce in Lore\u00f1a (Saint-Nicolas-de-Port), in Svi\u00e7\u00e7era (a Friburgo), in Olanda (a Campen), in Belgio (a Liegi). A Romma asc\u00ec San Nichioso o fu popolariscimo comme attesta o numero de gexe \u00f2 otoi \u00f2 cappelle a l\u00ea dedic\u00e6 (una sciusciante\u00f1a) e quello de superstite (S. Nichioso in prexon, S. Nichioso di prefetti, S. Nichioso di Loreneixi, S. Nichioso di Incoron\u00e6). \nInto folkl\u00f4 american e di paixi transarpin San Nichioso o l'\u00e8 vegn\u00fao \"Santa Claus\" (da \"Sanctus Nicolaus\"), \"Po\u00e6 D\u00ean\u00e2\", ch'o l'\u00e8 o vegio benefico da-a barba gianca e da-a sporta pi\u00f1a de regalli, ch'o passa a distribu\u00ee a-i figgi\u0153u inta n\u0153utte de D\u00ean\u00e2. Into Medioevo o giorno 6 dexembre l'ea d'uzo elezze tra i figgi\u0153u l' \"episcopus puerorum\" (\u00f2 \"scholariorum\"), o qu\u00e6 o rivestiva de solenne insegne episcop\u00e6, circondao da una piccena corte de coetanei, e o-e conservava fin a-o giorno di Innoxenti (28 dexembre).\nIconografia.\nInte l'arte grega e lati\u00f1a S. Nichioso o l'\u00e8 de longo rappresentao con di attribuii episcop\u00e6. E so caratteristeghe son: tr\u00e6 balle d'\u00f3o \u00f2 tr\u00e6 borse \u00f2 trei figgi\u0153u, t\u00e1votta inte 'na vasca; l'\u00e0ncoa \u00f2 a nave. E ciu comu\u00f1e figura\u00e7ioin da so lezendia derivan da-a verscion de Iacopo da Vaaze: o santo o caccia furtivamente e borse de din\u00e6 inta cammia de tr\u00e6 s\u0153u; o vi\u00e6gio pe m\u00e2 in T\u00e6rasanta e a tempesta; a prote\u00e7ion miacooza di naveganti in peigo de naofraggio; trei figgi\u0153u resciuscit\u00e6; o sarvamento di trei condann\u00e6 a morte.\nRimma de l'Anonnimo Zeneize.\n\"De sancto Nicholao\"\nSan Nicheroso confesor\nchi sei pin de pietae\ne aprestao secorreor\nen ogni neccessitae\na mi malvaxe peccaor\ntuto pin de iniquitae\nsemper seai consolaor\nin ognunchana aversitae."}
{"id": "10898", "revid": "1042", "url": "https://lij.wikipedia.org/wiki?curid=10898", "title": "San Nicolla", "text": ""}
{"id": "10899", "revid": "8138", "url": "https://lij.wikipedia.org/wiki?curid=10899", "title": "Saint Paul (Minnesota)", "text": "Saint Paul a l'\u00e8 'na \u00e7itt\u00e6 di Stati Un\u00efi d'America e a capit\u00e2le do stato do Minnesota, con 285.068 abitanti (2010)."}
{"id": "10900", "revid": "12052", "url": "https://lij.wikipedia.org/wiki?curid=10900", "title": "Go\u00e6ra di \u00e7ent'anni", "text": "Go\u00e6ra di \u00e7ent'anni, conflito che tra o 1339 e o 1453 o l'impegn\u00f2 Inghilt\u00e6ra e Fran\u00e7a. O constitu\u00ec l\u2019urtima faze da lotta intrapreiza da-i Plantageneti contra a monarchia fran\u00e7eize fin da-o XII seccolo.\nDescri\u00e7ion e st\u00f2ia.\nL'Edoardo III, re d\u2019Inghilt\u00e6ra e ducca d\u2019Aquitannia, nevo do Feipo o Bello, o proclam\u00f2 o so drito a-a coro\u00f1a fran\u00e7eize (1336), o l'assonse o titolo de re de Fran\u00e7a (1337) e o dette comen\u00e7o a-i ostilit\u00e6 ascidiando Cambrai (1339). Doppo una tregoa tra o 1343 e o 1345, i Ingreixi conseguin doe importante vittoie: into 1346 a Cr\u00e9cy e into 1356 \u00e0 Poitiers, devaston o s\u0153u fran\u00e7eize e catturon o Zane II, re de Fran\u00e7a. Segu\u00ec a Paxe de Br\u00e9tigny (1360) co-a qu\u00e6 l'Edoardo III, renon\u00e7iando a-i driti ereditai in sce-a Fran\u00e7a, o preteize per\u00f2 o dominnio de tutta l\u2019Aquitannia e de Calais. Se concruze cosc\u00ec a primma faze da gu\u00e6ra a-a qu\u00e6 v\u00e8gne apr\u0153uvo una ripreiza di Fran\u00e7eixi a \u0153uvia do Carlo V, ch'o riconquist\u00f2 o teritoio ocupao da-i Ingreixi (1368-1380). \nA segonda fase da gu\u00e6ra a sccio\u00ec da de vexende interne da Fran\u00e7a. Co-a sucescion do Carlo VI o paize o fu strascinao inte di gravi dezordi politichi che curminon, a part\u00ee da-o 1407, inta gu\u00e6ra civ\u00ee fra Borgognoin e Armagnacchi. O Zane sen\u00e7a Poiia, figgio do ducca de Borgogna Feipo l'Ardio, o s'ali\u00f2 co-i Ingreixi, che con l'Enrico V repigion a gu\u00e6ra (1415), impadronindose do Nord-Ovest do regno. Into 1420, comme zenne do Carlo VI de Fran\u00e7a, l'Enrico V o v\u00e8gne riconosci\u00fao so erede co-a Paxe de Troyes. I Ingleixi, ocupao Pariggi, se sponcion fin a-a Loira e ascidion Orl\u00e9ans (1428-29). \nFu aloa che, essendo re d\u2019Inghilt\u00e6ra l'Enrico VI e re de Fran\u00e7a o Carlo VII, divamp\u00f2 a resc\u0153ussa na\u00e7ion\u00e2 fran\u00e7eize co-a Zana d'\u00c6rco, a qu\u00e6 a condusse i Fran\u00e7eixi a-a vittoia, levando l\u2019assedio a Orl\u00e9ans e espugnando Reims, dove o Carlo VII o fu incoonao re de Fran\u00e7a segondo a tradi\u00e7ion. A gu\u00e6ra a prosegu\u00ec a fav\u00f4 do Carlo VII, ch'o se riapaxent\u00f2 co-o ducca de Borgogna (Paxe de Arras, 1435). Da-o 1436 a-o 1453 i Fran\u00e7eixi recuperon Pariggi, Rouen, a Normandia, o Cotentin, a Guienna e Bordeaux. \nA gu\u00e6ra a fin\u00ec sen\u00e7a che vegnisse firmao arcun trattao de paxe. \nI Ingreixi ariescin a conserv\u00e2 solo Calais, fin a-o 1558."}
{"id": "10905", "revid": "10132", "url": "https://lij.wikipedia.org/wiki?curid=10905", "title": "Madison (Wisconsin)", "text": "Madison a l'\u00e9 'na \u00e7it\u00e6 di Stati Un\u00efi d'America e a capit\u00e2le do stato do Wisconsin, con 236.901 abitanti (2010)."}
{"id": "10906", "revid": "7530", "url": "https://lij.wikipedia.org/wiki?curid=10906", "title": "Jefferson City (Misso\u00f9ri)", "text": "Jefferson City a l'\u00e8 'na \u00e7it\u00e6 di Stati Un\u00efi d'America e a capit\u00e0le do stato do Missouri, con 43.079 abitanti (2010)."}
{"id": "10908", "revid": "10132", "url": "https://lij.wikipedia.org/wiki?curid=10908", "title": "Tallahassee", "text": "Tallahassee a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato da Florida, cun 181.376 abitanti (2010)."}
{"id": "10909", "revid": "1144", "url": "https://lij.wikipedia.org/wiki?curid=10909", "title": "Concord (New Hampshire)", "text": ""}
{"id": "10910", "revid": "10132", "url": "https://lij.wikipedia.org/wiki?curid=10910", "title": "Austin (Texas)", "text": "Austin a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato do Texas, con 790.390 abitanti (2010)."}
{"id": "10911", "revid": "10132", "url": "https://lij.wikipedia.org/wiki?curid=10911", "title": "Indianapolis", "text": "Indianapolis a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato de Indiann-a, cun 829.718 abitanti (2010)."}
{"id": "10912", "revid": "1211", "url": "https://lij.wikipedia.org/wiki?curid=10912", "title": "Carson City", "text": "Carson City a l'\u00e8 unna \u00e7itt\u00e6 di Stati Un\u00efi d'America e a capit\u00e0 du statu du Nevadda, cun 55.274 abitanti (2010)."}
{"id": "10913", "revid": "1144", "url": "https://lij.wikipedia.org/wiki?curid=10913", "title": "Helena (Montana)", "text": ""}
{"id": "10914", "revid": "1021", "url": "https://lij.wikipedia.org/wiki?curid=10914", "title": "Helena (Montan-a)", "text": ""}
{"id": "10915", "revid": "1021", "url": "https://lij.wikipedia.org/wiki?curid=10915", "title": "Trenton (New Jersey)", "text": ""}
{"id": "10916", "revid": "1021", "url": "https://lij.wikipedia.org/wiki?curid=10916", "title": "Jefferson City (Missouri)", "text": ""}
{"id": "10917", "revid": "10132", "url": "https://lij.wikipedia.org/wiki?curid=10917", "title": "Concord (Neuvo Hampshire)", "text": "Concord a l'\u00e9 'na \u00e7it\u00e6 di Stati Un\u00efi d'America e a capit\u00e2 do stato do Neuvo Hampshire, con 42.695 abitanti (2010)."}
{"id": "10918", "revid": "10132", "url": "https://lij.wikipedia.org/wiki?curid=10918", "title": "Montgomery (Alabama)", "text": "Montgomery a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato de l'Alabama, con 199.518 abitanti (2017)."}
{"id": "10919", "revid": "1211", "url": "https://lij.wikipedia.org/wiki?curid=10919", "title": "Jackson (Misciscippi)", "text": "Jackson a l'\u00e8 'na \u00e7it\u00e6 di Stati Un\u00efi d'America e a capit\u00e2le do St\u00e2to americ\u00e0n do Misciscippi. \nA gh'\u00e0 173.514 abitanti."}
{"id": "10922", "revid": "10132", "url": "https://lij.wikipedia.org/wiki?curid=10922", "title": "Charleston (Virginnia O\u00e7\u00e7ident\u00e2)", "text": "Charleston a l'\u00e8 'na \u00e7itt\u00e6 di Stati Un\u00efi d'America e a capit\u00e2 do stato da Virginnia O\u00e7\u00e7ident\u00e2, con 51.400 abitanti (2010)."}
{"id": "10923", "revid": "10132", "url": "https://lij.wikipedia.org/wiki?curid=10923", "title": "Denver", "text": "Denver a l'\u00e8 'na \u00e7it\u00e6 di Stati Un\u00efi d'America e a capit\u00e2le do stato do Colorado, con 600.158 abitanti (2010)."}
{"id": "10924", "revid": "10132", "url": "https://lij.wikipedia.org/wiki?curid=10924", "title": "Juneau (Alaska)", "text": "Juneau a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato de l'Alaska, cun 31.275 abitanti (2010)."}
{"id": "10925", "revid": "3941", "url": "https://lij.wikipedia.org/wiki?curid=10925", "title": "Nevadd-a", "text": ""}
{"id": "10926", "revid": "3941", "url": "https://lij.wikipedia.org/wiki?curid=10926", "title": "Misso\u00f9ri", "text": ""}
{"id": "10927", "revid": "1144", "url": "https://lij.wikipedia.org/wiki?curid=10927", "title": "N\u00f6vu Hampshire", "text": ""}
{"id": "10928", "revid": "1144", "url": "https://lij.wikipedia.org/wiki?curid=10928", "title": "New Hampshire", "text": ""}
{"id": "10929", "revid": "3941", "url": "https://lij.wikipedia.org/wiki?curid=10929", "title": "Dakota du Sud", "text": ""}
{"id": "10930", "revid": "12052", "url": "https://lij.wikipedia.org/wiki?curid=10930", "title": "Rivolu\u00e7ion American-a", "text": "Rivolu\u00e7ion america\u00f1a, rivolu\u00e7ion de carattere na\u00e7ion\u00e2 e institu\u00e7ion\u00e2 ch'a l'opoze e trezze colonnie britanneghe de l'America Settentrion\u00e2 a-a mo\u00e6pattria e ch'a segn\u00f2 a nascita di Stati Un\u00efi d'America.\nE origine.\nDoppo a Gu\u00e6ra di sett'anni (1756-63), durante a qu\u00e6 i coloni aveivan sostegn\u00fao attivamente a Gran Bretagna contra a Fran\u00e7a, s'ea rafor\u00e7ao in questi urtimi l'aspia\u00e7ion a-a parit\u00e6 co-i \u00e7ittadin britanneghi e a avei una proppia raprezentan\u00e7a into Parlamento de Londra. O governo britannego, invece, pe rafor\u00e7\u00e2 e n\u0153uve conquiste e ristabil\u00ee e finan\u00e7e stat\u00e6, o ribad\u00ec o vincolo coloni\u00e2 e o l'inasp\u00ec (1763-65) a politica fisc\u00e2 (tasce in sce-i \u00e7uccai e imposta de bollo) generando un crescente macontento.\nL'indipenden\u00e7a.\nA n\u0153uva lezze in sce-o t\u00ea (\"Tea act\") do 1773 e l'introdu\u00e7ion de cosc\u00ec dite \"lezze intolerabbile\" (\"Coercitive acts\"), che abolivan e libert\u00e6 loc\u00e6 acentrando o poei inte moen di aotorit\u00e6 politiche e milit\u00e6 britanneghe, provocon a rea\u00e7ion di coloni, che convocon (1774) a Filadelfia o primmo Congresso continent\u00e2. L'assembrea a proclam\u00f2 nulle e n\u0153uve lezze, a l'impoze o boicottaggio contra e mer\u00e7e britanneghe e a stil\u00f2 una Diciara\u00e7ion di driti di coloni. I sucescivi scontri (1775) tra truppe britanneghe e groppi rebelli dettan o via a-a rebellion arm\u00e2, ch'a l'assonse i tr\u00e6ti de 'na gu\u00e6ra de libia\u00e7ion na\u00e7ion\u00e2. A resciscion form\u00e2 di raporti co-a Gran Bretagna a l'av\u00e8gne (4 luggio 1776) co-a Diciara\u00e7ion d'indipenden\u00e7a redatta da-o T. Jefferson, inta qu\u00e6 se sanciva a forma repubbrica\u00f1a do n\u0153uvo paize, s'afermava i driti natur\u00e6 e inalienabili de l'ommo (vitta, libert\u00e6 e feli\u00e7it\u00e6), o prin\u00e7ippio da sovranit\u00e6 popol\u00e2 e o drito di poppoli a-a rivolu\u00e7ion e a l'indipenden\u00e7a. L'ezercito american, guidao da-o G. Washington, o l'\u00f3t\u00e8gne un'importante vittoia a Saratoga Springs (1777), ma pe-e sciorte do confl\u00edto fu decixivo l'intervento de Fran\u00e7a (1778), Spagna (1779) e Olanda (1780) a-o scianco di rebelli, che sbaraggion o nemigo a Yorktown (1781). Co-a Paxe de Pariggi (1783), a Gran Bretagna a riconobbe l'indipenden\u00e7a de ex-colonie constitoiese inti Stati Un\u00efi d'America."}
{"id": "10934", "revid": "1211", "url": "https://lij.wikipedia.org/wiki?curid=10934", "title": "Atlanta", "text": "Atlanta a l'\u00e8 unn-a \u00e7itt\u00e6 di Stati Un\u00efi d'America e a capit\u00e2 do stato da Georgia, con 420.003 abitanti (2010)."}
{"id": "10935", "revid": "12052", "url": "https://lij.wikipedia.org/wiki?curid=10935", "title": "\u00c7etron", "text": "Citrus sinensis , comunem\u00e9nte conosci\u00fbo c\u00f3mme \u00e7etron (it: \"arancia\") o l'\u00e8 'n \u00e8rbo ch'o apartegne a-a fam\u00ecggia de Rutaceae, ch'o da o fruto da-o m\u00e6ximo n\u00f3mme. De \u00e7etron in realt\u00e6 gh'\u00e9 d\u00f4e div\u00e8rse vari\u00eat\u00e6: a qualit\u00e6 amaa a l'\u00e8 da specce \"Citrus aurantium\", quella do\u00e7e a l'\u00e8 da specce \"Citrus sinensis\". O l'\u00e8 l'agrumme ciu diffuzo into mondo.\nDescri\u00e7ion e st\u00f6ia.\nO l'\u00e8 originaio da Cinn-a, za conosciuo a-i tempi di Romen, foscia importao inta Se\u00e7ilia da-i Arrabi, e dap\u0153u torna da-i Portogheixi into XIV sec.\nL'\u00e6rbo.\nL'\u00e6rbo o p\u0153u razonze i 12 metri. I brotti en sempre verdi, mai rosci. E scio\u00ee en gianche. O se propaga pe inseimento o pe bottua.\nO fruto o l'\u00e8 riondo, a scor\u00e7a ruddega e do so tippico c\u00f4. A porpa, f\u00e6ta a g\u00e6li, a p\u0153u ese c\u00f4 de \u00e7etron o donque rossa. O p\u0153u ese consumao fresco, o donca spremuo e o so agro doeviao pe-a produ\u00e7ion de bevande. O p\u0153u ese asc\u00ec candio op\u00f9 doeviao pe-a produ\u00e7ion de fruta secca. Da-a scor\u00e7a, da-e f\u0153ugge e da-e scio\u00ee s'estrae i essen\u00e7e de \u00e7etron. Da-i armelle se n'estrae l'\u0153uio."}
{"id": "10940", "revid": "12052", "url": "https://lij.wikipedia.org/wiki?curid=10940", "title": "Bastiggia", "text": "Bastiggia (da-o fr. \"Bastille\", da \"bastide\", da-o prov. \"bastida\"), cosc\u00ec a l'\u00e8 ciam\u00e2 pe antonomaxia a bast\u00eda parigi\u00f1a ch'a s'erzeiva tra l'estremit\u00e6 da via S. Ant\u00f3gno, i giardin de l'Arsen\u00e2 e l'odierna cia\u00e7\u00e7a da Bastiggia. Pariggi a ghe n'aiva atre doe: quella de S. Denixo e quella do \"Temple\", meno note e meno memorande. \nA Bastiggia de S. Antogno, destin\u00e2 a difende a \u00e7itt\u00e6 a oriente, in sce-a Senna, a fu incomen\u00e7\u00e2 sotta o regno de Carlo V de Valois e conduta a termine, inta so primitiva costru\u00e7ion, sotta o Carlo VI (1369-1383), con \u0153utto torioin unii da di fabbric\u00e6 mascisci. Into 1634 ghe fu scavao in gio un fossao de 36 metri de larghe\u00e7\u00e7a e 7 de prefondit\u00e6, a l'\u00e6rze interno do qu\u00e6 se levava una formidabile miagia de circa 11 metri d'ertixe. Naturalmente, in tempo de paxe questa a serv\u00ec, fin da l'eppoca do Luigi XI, comme prexon e l\u0153ugo de tortua pe-i condann\u00e6 a-a pe\u00f1a capit\u00e2; e s'aregorda comunemente che ch\u00ec fu torturao longamente Giacomo d'Armagnac, ducca de Nemours, primma de \u00ease decapitao (1476-77). A serv\u00ec asc\u00ec, sotta l'Enrico IV, comme l\u0153ugo seguo a-a conserva\u00e7ion do tezoo reg\u00e2: prez., quande ne fu governat\u00f4 o Sully, ghe fu rinserao circa 16 mioin de lie, destin\u00e6, inta mente do re, a assegu\u00e2 l'esecu\u00e7ion de 'n ambi\u00e7iozo programma. \nDap\u0153uscia, e saiv'a d\u00ee da-i tempi do Luigi XIII, e da p\u0153u, sempre ciu decizamente, sotta o Luigi XIV, a mole possente a serv\u00ec squ\u00e6xi escluxivamente comme prexon de stato: sempre arm\u00e2 de canoin, do resto, e sempre ap\u00e6gi\u00e2 a-a difeiza da \u00e7itt\u00e6, comme durante a gu\u00e6ra da Fronda. Ch\u00ec fu caciao o Fouquet, quand'o caze' in desgra\u00e7ia do Luigi XIV, e pe di belli anni ghe langu\u00ec, fin a-a so morte (19 novembre 1703), o misteiozo prexon\u00ea \"da-a maschera de f\u00e6ro\". Pe tutto o sec. XVIII, una folla de prexon\u00ea illustri a pass\u00f2 pe-a Bastiggia, da-o Voltaire, ch'o gh'and\u00f2 pe doe votte (1717 e 1726), a-o Morellet e a-o Linguet, scrito\u00ee spregiudic\u00e6 e pensato\u00ee, pubbri\u00e7isti e libr\u00e6, nobbili perseguit\u00e6 da-i parenti, da-i credito\u00ee, da-a corte, e borgheixi colti e no rassegn\u00e6. Una \"lettre de cachet\", sen\u00e7a arcu\u00f1a specifica\u00e7ion de reato \u00f2 d'imputa\u00e7ion, a bastava perch\u00e9 a Bastiggia a l'arvisse e porte e a colesse a vittima, a qu\u00e6 a gh'arestava pe tempo indefinio, mescci\u00e2 co-i pezo delinquenti, esposta a-o sfrutamento de governoei e basci fon\u00e7ionai, al\u00f3gi\u00e6 co-e famigge inte l'inmensa forte\u00e7\u00e7a. O Linguet, quindi, o no l'ezager\u00f3 troppo quande, into 1783, o pubbric\u00f2 i so \"M\u00e9moires sur la Bastille\", che solevon un c\u00f3o de proteste e d'impreca\u00e7ioin.\nNaturalmente, quande scciup\u00f2 a rivolu\u00e7ion, a Bastiggia a fu pigi\u00e2 d'\u0153uggio: questa a l'ea un di segni ciu manifesti de l'assolutismo despottego, e o f\u00e6to che gh'ea st\u00e6to e gh'ea di prexon\u00ea che languivan da mezo seccolo (comme quell'Izacco Armet de la Motte ch'o gh'arest\u00f2 54 anni e 5 meixi!) o stimolava l'instinto da plebe parigi\u00f1a a l'ass\u00e2to e a-a destru\u00e7ion. O 14 luggio 1789 a guarnixon, composta asc\u00ec de 95 invallidi, a fu subitamente travotta da l'ond\u00e2 inarrestabile da folla (guid\u00e2 da di popolen violenti, ma asc\u00ec da di ommi comme o Barras), e in poche \u00f4e a forte\u00e7\u00e7a (preiza una primma votta into 1418 da-i Borgognoin e 'na segonda votta into 1594 da l'Enrico IV) a fu f\u00eeto incendi\u00e2, smeni\u00e7\u00e7\u00e2, vi\u00e2 da-o f\u00f4 popol\u00e2. Doi giorni doppo, l'assembrea na\u00e7ion\u00e2 a ne delibiava (16 luggio 1789) a demoli\u00e7ion; e con parte do materi\u00e2 che se ne ricav\u00f2 fu construto o ponte Luigi XVI. A destru\u00e7ion da Bastiggia a fu sai\u00e2 comme anon\u00e7iatrixe de tempi n\u0153uvi, in Fran\u00e7a e a l'estero, e poeti d'ogni paize ne canton o scignificao scimbolico. \nUn pre\u00e7iozo archivio o l'and\u00f2 in gran parte destruto; ma quella parte ch'a sfuzz\u00ec a l'incendio e a-o sacchezzo a basta a forn\u00ee a-i studioxi di elementi pre\u00e7ioxiscimi e no ancon completamente sfr\u00fbt\u00e6. \nL'urtimo governat\u00f4 o fu o Jourdan de Launay. \nDa-o 1880, o 14 de luggio a l'\u00e8 a festa na\u00e7ion\u00e2 da repubbrica fran\u00e7eize."}
{"id": "10941", "revid": "130997", "url": "https://lij.wikipedia.org/wiki?curid=10941", "title": "Maia Tonieta", "text": ""}
{"id": "10942", "revid": "3941", "url": "https://lij.wikipedia.org/wiki?curid=10942", "title": "Rivolu\u00e7ion america\u00f1a", "text": ""}
{"id": "10943", "revid": "10132", "url": "https://lij.wikipedia.org/wiki?curid=10943", "title": "Rivolu\u00e7ion fran\u00e7eize", "text": "Rivolu\u00e7ion fran\u00e7eize, complesso di eventi politichi e soci\u00e6 avvegnui in Fran\u00e7a tra o 1789 e o 1799, co-a forma\u00e7ion da monarchia constitu\u00e7ion\u00e2 e l'instaora\u00e7ion da repubbrica, fin a l'asceiza de Napolion Bonaparte.\nSt\u00f6ia.\nA Fran\u00e7a do Sette\u00e7ento.\nInta segonda meit\u00e6 do 18\u00b0 sec., durante o regno de Luigi XVI e de Maia Tonieta, a Fran\u00e7a a viveiva un periodo de crixi, dovua a-o crescente indebitamento stat\u00e2 e a-a perdia de prestiggio da monarchia. E rescisten\u00e7e di ceti nobili\u00e6 a a\u00e7ett\u00e2 una ridu\u00e7ion di so privileggi alimentavan un diffuzo macontento de l'opinion pubbrica, ch'a comen\u00e7ava a mette in discuscion o scistema soci\u00e2 de l\"'ancien r\u00e9gime\", avan\u00e7ando de receste de rappresentan\u00e7a politica, in sce l'ezempio da Rivolu\u00e7ion america\u00f1a.\nO comen\u00e7o da rivolu\u00e7ion.\nSpinto da desp\u00e6gi setto\u00ee da societ\u00e6, Luigi XVI o se decize a convoc\u00e2 i Stati Gener\u00e6, un organismo de consurta\u00e7ion da na\u00e7ion eletto in sce-a base de tr\u00e6 classe (ciamm\u00e6 'stati' opp\u00f9 'ordeni') inti qu\u00e6 l'ea divizo a societ\u00e6 fran\u00e7eize: clero, nobilt\u00e6 e ter\u00e7o stato. A quest'urtima categoria appartegniva a stragrande maggioran\u00e7a da popola\u00e7ion. Scin da-o giorno da convoca\u00e7ion, o 5 mazzo 1789, i deleg\u00e6 do ter\u00e7o stato se riunin a parte, pe defin\u00ee e receste da sottopo\u00f1e a-o sovran. Poco doppo se aotoproclamon Assemblea Na\u00e7ion\u00e2 (17 zugno 1789), diciarando de \u00ease i unichi rappresentanti da na\u00e7ion. A liatri s'un\u00ec molti deput\u00e6 do clero e da nobilt\u00e6 e i Stati Gener\u00e6 cangion o nomme assumendo quello de Assemblea Na\u00e7ion\u00e2 constituente (9 luggio 1789). Fu l'atto do comen\u00e7o da rivolu\u00e7ion polittica: i deput\u00e6 di trei ordi s'attribuin o compito de d\u00e2 a-o paize una Constitu\u00e7ion. \nO re o tent\u00f2 de blocc\u00e2 l'a\u00e7ion de l'Assemblea, ma a pr\u0153uvo a-a rebellion de Pariggi do 14 luggio 1789 (ass\u00e2to a-a Bastiggia, prexon e forte\u00e7\u00e7a, scimbolo do dispotismo reggio) o fu constreito a chin\u00e2 a patti: o reti\u00f2 e truppe e o concesse una Guardia Na\u00e7ion\u00e2, oss\u00e6 un corpo armao ch'o rispondeiva a-i ordini da muni\u00e7ipalit\u00e6 de Parigi. Intanto inte campagne fran\u00e7eize divamp\u00f2 una rivotta de carattere antif\u0153\u00fcd\u00e2, dett\u00e2 da-a famme e da-a poiia. I nobili prezenti inte l'Assemblea a\u00e7\u00e7etton e rivendica\u00e7ioin di contadin p\u00f9 de riport\u00e2 l'orde. O 4 ag. 1789 l'Assemblea a l'adot\u00f2 di provedimenti che sopprimeivan i privileggi fisc\u00e6 da nobilt\u00e6 e consentivan a-i contadin de delivi\u00e2se da-i vincoli f\u0153\u00fcd\u00e6. Pochi giorni ciu tardi (o 26 ag.), l'Assemblea a l'eman\u00f2 a Deciara\u00e7ion di driti de l'ommo e do \u00e7ittadin, ch'a fissava i diritti de libert\u00e6 politica, religioza, de pensceo, de propriet\u00e6 e a parit\u00e6 de garan\u00e7ie giuridiche pe tutti i \u00e7ittadin e che, inspiandose a-i concetti de libert\u00e6, ingoan\u00e7a e sovranit\u00e6 popol\u00e2, a l'aboliva a monarchia assolua.\nA constitu\u00e7ion.\nL'Assemblea a riform\u00f2 l'amministra\u00e7ion do stato, dividendone o teritoio inte 83 departimenti, suddivixi in distreiti, cantoin e comun. A giusti\u00e7\u00e7ia a v\u00e8gne gratuita e p\u00e6gia pe tutti e fu introd\u00fato un scistema de tascia\u00e7ion propor\u00e7ion\u00e2 a-i redditi. Pe f\u00e2 fronte a-o debito pubbrico, e propriet\u00e6 da Gexa fun misse a dispoxi\u00e7ion do paize, quindi fu approvao a cd. constitu\u00e7ion \u00e7iv\u00ee do clero, in baze a-a qu\u00e6 parreghi e vescoi ean eletti da-i fedeli e stipendi\u00e6 da-o stato e doveivan zu\u00e2 fedelt\u00e6 a-a Constitu\u00e7ion. Into 1791 fu infin aprovao a Costitu\u00e7ion, ch'a san\u00e7\u00ec a nascita da primma monarchia costitu\u00e7ion\u00e2 fran\u00e7eize, fond\u00e2 in sce-a separa\u00e7ion di poei. O poei de f\u00e2 e lezze e de dirizze a politica gener\u00e2 do paize o pass\u00f2 a l'Assembrea legislativa, composta de 745 deput\u00e6 eletti ogni doi anni. A-o re spettava a nommina di ministri e o drito de sospende una lezze approv\u00e2 da l'Assemblea, ma pe no ciu de quattr'anni. O sovran o no poeiva desf\u00e2 l'Assemblea, ni deciar\u00e2 gu\u00e6ra, ni firm\u00e2 di tratt\u00e6 de paxe. O poei giudi\u00e7iaio o fu affidao a-a magistratua, indipendente in quante eletta. O diritto de voto o fu riservao solo a-i ommi sorve i 25 anni che paghessan de tasce elev\u00e6, una solu\u00e7ion ch'a l'accontentava a borghexia mentre a lasciava insoddisf\u00e6te e classe popol\u00e6.\nO scci\u0153uppo da gu\u00e6ra e a condanna do re.\nIntanto, mentre che a Parigi infuriava a protesta di \"sanculotti\" contra o cao-vitta e o re o tentava sen\u00e7a successo a fuga, Aostria, Pruscia e Ruscia s'ean alli\u00e6 contra a Fran\u00e7a rivolu\u00e7ionaia, ch'a reag\u00ec a-a sfidda deciarando a gu\u00e6ra (1792). Fu inte questo contesto che o 10 ag. 1792 i sanculotti s'impadronin do Pala\u00e7\u00e7io Re\u00e2, mentre a Sembrea a l'ordinava de imprexon\u00e2 o re co l'accuza de tradimento da pattria. Doppo a vittoia fran\u00e7eize de Valmy (20 sett. 1792) contra l'eser\u00e7ito pruscian, fu proclamao a Repubbrica. O re, processao pe \u00e2to tradimento e condannao a morte, o fu decapitao o 21 zen. 1793; in ottobre a m\u00e6xima sciorte a tocc\u00f2 a-a re\u00f1a.\nI scheamenti.\nMentre di violenti scontri politichi se verificavan inte tutta a Fran\u00e7a (asc\u00ec a pr\u0153uvo a un'insurre\u00e7ion propagaase inta Vandea e sciuscit\u00e2 da l'oddio pe a Rivolu\u00e7ion nutrio da-i nobili de sentimenti cattolichi e monarcheghi e da-i contadin da questi influen\u00e7\u00e6), a-a Conven\u00e7ion, a n\u0153uva assemblea di deput\u00e6 eletti a sufraggio univers\u00e2 masch\u00ee, insorzeiva di profondi contrasti tra i varri gruppi. I \"montagnardi\", de orientamento egualitaio e antimonarchico, maggiorit\u00e6 inti club rivolu\u00e7ionai di \"giacobin\" e \"cordigg\u00ea\", guid\u00e6 da Robespierre, Danton, Desmoulins e Marat, se contraponeivan a-i \"girondin\", moder\u00e6, rappresentanti da borghexia di aff\u00e6, mentre i deput\u00e6 de centro (\"palude\") appoggiavan aoa l'un aoa l'\u00e2tro gruppo.\nDa-o terr\u00f4 a-o \"Termidoo\".\nPe frontezz\u00e2 l'emerzen\u00e7a caos\u00e2 da-a crixi economica, da l'insurre\u00e7ion controrivolu\u00e7ionaia inta Vandea e da-a mena\u00e7\u00e7a di ezerciti strang\u00ea alli\u00e6, i poei fun affid\u00e6 a un Comitato de salute pubbrica (1793) guidao da-o Robespierre, ch'o poze o carm\u00ea in sce-o prexo de gran e generi aliment\u00e6, o l'arroll\u00f2 un n\u0153uvo esercito e o mand\u00f2 di sordatti inta Vandea. I metodi aotoritai adot\u00e6 da-o Comitato porton a-a represcion di avversai politichi e de desp\u00e6gi esponenti giacobin contrai a-i metodi do Robespierre. Quarche miggi\u00e6a d'opoxito\u00ee fun ghigiotin\u00e6 doppo di procesci sommai. Pe questo motivo o periodo da l'aotunno 1793 a-a st\u00e6 1794 o fu definio o Terr\u00f4. L'exer\u00e7ito rivolu\u00e7ionaio o l'ariesc\u00ec a sconfizze a Fleurus i nemixi (zugno 1794), a riconquist\u00e2 e \u00e7itt\u00e6 rebelle a-o governo de Pariggi e a controll\u00e2 a Vandea. A quello punto a politica do Terr\u00f4 a no poeiva ciu \u00ease giustific\u00e2 co-o stato d'emergen\u00e7a e molti deput\u00e6 s'accordon pe destitu\u00ee o Comitato. O 27 luggio 1794 o Robespierre e i so collaborato\u00ee fun arrest\u00e6 e o giorno succescivo ghigiotin\u00e6 sen\u00e7a processo. Into n\u0153uvo ciclo che s'arv\u00ec, ciammao \"Termidoo\", prevarse una linnia politica moder\u00e2, sciben che de sanguinente vendette fun compie a-i danni di giacobin. A svotta a fu san\u00e7ia da una n\u0153uva Constitu\u00e7ion (1795), ch'a l'affiava o governo a un \"Direttoio\", composto de \u00e7inque membri, e o poei legislativo a un'Assemblea diviza inte doe cammie.\nA fin da rivolu\u00e7ion.\nInti anni succescivi o governo de Parigi o decize de sfer\u00e2 un'offensciva votta a ampli\u00e2 i confin da Fran\u00e7a e a abbatte e monarchie assolue in \u0152\u00fcropa, inta qu\u00e6 s'ea diffuzo e idee rivolu\u00e7ionaie. O comando da campagna d'Italia o fu affidao a-o gener\u00e2 Napolion Bonaparte, ch'o l'invaze a penizoa, donde fu instaorao (1797-99) varri governi repubrichen in sce-o modello da Repubbrica fran\u00e7eize. O Napolion, rientrao in Fran\u00e7a, co-in corpo de stato milit\u00e2 (18-19 \"brum\u00e2\" 1799) o l'abol\u00ec o governo e o transfei o poei a un \"Consolato\" (into qu\u00e6 sezeiva l\u00ea con doi conlaboato\u00ee). L'emana\u00e7ion da Costitu\u00e7ion de l'anno VIII (1799), co-a qu\u00e6 ghe fu attribuio pin poei, a san\u00e7\u00ec a fin da vexenda rivolu\u00e7ionaia, ma contemporaniamente a l'arv\u00ec o periodo da diffuxon in tutta \u0152\u00fcropa de idee rivolu\u00e7ionaie."}
{"id": "10945", "revid": "3941", "url": "https://lij.wikipedia.org/wiki?curid=10945", "title": "Malta", "text": ""}
{"id": "10952", "revid": "10132", "url": "https://lij.wikipedia.org/wiki?curid=10952", "title": "Lansing (Michigan)", "text": "Lansing a l'\u00e8 'na \u00e7itt\u00e6 di Stati Un\u00efi d'America e a capit\u00e0le do stato do Michigan, con 114.297 abitanti (2010)."}
{"id": "10958", "revid": "10132", "url": "https://lij.wikipedia.org/wiki?curid=10958", "title": "Hartford (Connecticut)", "text": "Hartford a l'\u00e8 unna \u00e7itt\u00e6 di Stati Un\u00efi d'America e a capit\u00e0 du statu du Connecticut, cun 124.775 abitanti (2010)."}
{"id": "10959", "revid": "6728", "url": "https://lij.wikipedia.org/wiki?curid=10959", "title": "Nashville", "text": "Nashville a l'\u00e9 'na \u00e7it\u00e6 di Stati Un\u00efi d'America e a capit\u00e2le do stato do Tennessee, con 601.222 abitanti (2010)."}
{"id": "10960", "revid": "6728", "url": "https://lij.wikipedia.org/wiki?curid=10960", "title": "Columbia (Carolinn-a do Sud)", "text": "Columbia a l'\u00e9 'na \u00e7itt\u00e6 di Stati Un\u00efi d'America e a capit\u00e2 do stato do Carolinn-a do Sud, con 129.272 abitanti (2010)."}
{"id": "10961", "revid": "1211", "url": "https://lij.wikipedia.org/wiki?curid=10961", "title": "Salem (Oregon)", "text": "Salem a l'\u00e8 'na \u00e7itt\u00e6 di Stati Un\u00efi d'America e a capit\u00e2 du statu de l'Oregon, cun 154.637 abitanti (2010)."}
{"id": "10963", "revid": "10132", "url": "https://lij.wikipedia.org/wiki?curid=10963", "title": "Little Rock", "text": "Little Rock a l'\u00e8 'na \u00e7itt\u00e6 di Stati Un\u00efi d'America e a capit\u00e0le do stato de l'Arkansas, con 193.524 abitanti (2010)."}
{"id": "10964", "revid": "1211", "url": "https://lij.wikipedia.org/wiki?curid=10964", "title": "Springfield (Illinois)", "text": "Springfield a l'\u00e8 'na \u00e7itt\u00e6 di Stati Un\u00efi d'America e a capit\u00e2 du statu de l'Illinois, cun 116.250 abitanti (2010)."}
{"id": "10965", "revid": "1211", "url": "https://lij.wikipedia.org/wiki?curid=10965", "title": "Phoenix (Arizona)", "text": "Phoenix a l'\u00e8 'na \u00e7it\u00e6 di Stati Un\u00efi d'America e a capit\u00e2le do stato de l'Arizona, con 1.445.632 abitanti (2010)."}
{"id": "10966", "revid": "10132", "url": "https://lij.wikipedia.org/wiki?curid=10966", "title": "Harrisburg", "text": "Harrisburg a l'\u00e8 unna \u00e7itt\u00e6 di Stati Un\u00efi d'America e a capit\u00e2 du statu da Pennsylvannia, cun 49.528 abitanti (2010)."}
{"id": "10967", "revid": "6728", "url": "https://lij.wikipedia.org/wiki?curid=10967", "title": "Frankfort (Kentucky)", "text": "Frankfort a l'\u00e8 unna \u00e7itt\u00e6 di Stati Un\u00efi d'America e a capit\u00e0 do stato do Kentucky, con 25.527 abitanti (2010)."}
{"id": "10968", "revid": "1211", "url": "https://lij.wikipedia.org/wiki?curid=10968", "title": "Des Moines (Iowa)", "text": "Des Moines (pronun\u00e7ia [d\u026a\u02c8m\u0254\u026an]) a l'\u00e8 unna \u00e7itt\u00e6 di Stati Un\u00efi d'America e a capit\u00e0 du statu de l'Iowa, cun 203.433 abitanti (2010)."}
{"id": "10969", "revid": "6728", "url": "https://lij.wikipedia.org/wiki?curid=10969", "title": "Olympia (Washington)", "text": "Olympia a l'\u00e8 'na \u00e7it\u00e6 di Stati Un\u00efi d'America e a capit\u00e2le do stato do Washington, con 46.478 abitanti (2010)."}
{"id": "10970", "revid": "10132", "url": "https://lij.wikipedia.org/wiki?curid=10970", "title": "Richmond (Virginnia)", "text": "Richmond a l'\u00e8 unna \u00e7itt\u00e6 di Stati Un\u00efi d'America e a capit\u00e0 du statu du Virginnia, cun 204.214 abitanti (2010)."}
{"id": "10973", "revid": "10132", "url": "https://lij.wikipedia.org/wiki?curid=10973", "title": "Topeka", "text": "Topeka (pronon\u00e7ia ingleize: [t\u0275\u02c8pi\u02d0k\u0259]) a l'\u00e8 'na \u00e7it\u00e6 di Stati Un\u00efi d'America e a capit\u00e2le do stato do Kansas, con 127.473 abitanti (2010)."}
{"id": "10977", "revid": "10132", "url": "https://lij.wikipedia.org/wiki?curid=10977", "title": "Baton Rouge", "text": "Baton Rouge (pronun\u00e7ia [\u02ccb\u00e6t\u0259n \u02c8ru\u02d0\u0292]) a l'\u00e8 unna \u00e7itt\u00e6 di Stati Un\u00efi d'America e a capit\u00e2le do stato da Louisiann-a, con 229.553 abitanti (2010)."}
{"id": "10996", "revid": "12052", "url": "https://lij.wikipedia.org/wiki?curid=10996", "title": "Balilla", "text": "Balilla, \u00f2 Ballilla, o l'\u00e8 o nomiagio atribu\u00eeo pe tradi\u00e7ion a-o gar\u00e7on de Portoia che, criando \"Che l'in\u00e7e?\" o 5 de dexembre do 1746 o ti\u00f2 a primma sasci\u00e2 ch'a l'inandi\u00f2 a soleva\u00e7ion popol\u00e2 contra e truppe d'\u00f3cupa\u00e7ion aostro-piemonteize. \nA tradi\u00e7ion popol\u00e2 do sest\u00ea de Portoia a l'identiffica o figi\u0153u con Gian Batista Perasso, figgio de Antogno Maja, tenzao de s\u00e6a e de Maja Antogna Parodi, nasciuo a Zena inta parocchia de San Steva o 26 ottobre 1735, spozao o 3 luggio 1753 con Maja Fran\u00e7esca Conti\u00f1a, da-a qu\u00e6 o l'ebbe n\u0153uve figgi, conso de l'arte di tenzoei de s\u00e6a into 1776, morto 45enne a Zena o 30 settembre 1781.\nI f\u00e6ti storrichi.\nA Repubrica de Zena a l'aiva acatao o marchezato de Fin\u00e2 da l'imperat\u00f4 Carlo VI into 1713 pe-a somma de 1 mion e 200 mia scui. So figgia Maja Teexo, a-o cedette torna, co-o tratao de Worms into 1743, stavotta a Carlo Mano\u00e6lo III de Savoia, in cangio de l'agiutto d\u00e6toghe inta go\u00e6ra de sucescion aostriaca. De repicco aloa Zena, imbozzon\u00e2, co-o trattato d'Aranjuez (7 mazzo 1745) a s'alli\u00f2 con Fran\u00e7a e Spagna, nemighe de l'Aostria e do Piemonte. I Gallo-ispano-zeneixi avan\u00e7on verso nord vittorioxi pe scin che, battui a Piaxen\u00e7a o 16 zugno 1746, fun constreiti a reti\u00e2se lasciando Zena sguernia. I Aostriachi do gener\u00e2 Brown ocupon San P\u00ea d'\u00c6\u00f1a o 4 de settembre.\nO l'undeman una pi\u00f1a da Pon\u00e7eivia a fe\u00e7\u00e7e ravaxo into campo aostriaco caozando un miggi\u00e2 de morti: co-o s\u00e6ximo de p\u0153uscia, o saieiva st\u00e6to quello o momento bon pe attacc\u00e2.\nO 6 de settembre o Botta o l'assonse o comando e o Senato da Repubrica, pensando de no poei resciste a l'invaz\u00f4, o firm\u00f2 a reiza. I Aostriachi ocupon a porta da Lanterna e quella de San Tomaxo.\nL'8 o comissaio conte Cotek o domand\u00f2 pe-e speize de go\u00e6ra 3 mioin de lie zeni\u00f1e, o primmo da pag\u00e2 inte 48 oe, o segondo in \u0153utto giorni e o ter\u00e7o in chinze. O governo o pag\u00f2 o primmo mion, pigiandolo da-o Banco de San Zorzo e dap\u0153u ciancianin atre 900.000 lie, ma de ciu o refi\u00f2 de sbors\u00e2. O Botta alloa o preteize un quarto mion, e o se misse a pr\u0153uvo a occup\u00e2 o resto da \u00e7itt\u00e6 e a port\u00e2 via i artaggiaje.\nL'ea o 5 de dexembre insce-o f\u00e2 da seja quande 'na battuggia de sordatti aostriachi a l'ea apr\u0153uv'a rebel\u00e2 o mort\u00e2 da bombe Santa Catt\u00e6\u00f1a da-a battaja da Cava in Caignan pe-e stradde do sest\u00ea de Portoia: a stradda a cedette e o mort\u00e2 o cazze' da-a caretta. Alloa, segondo a tradi\u00e7ion, de mentre che i sordatti \u00e7ercavan de convin\u00e7e a son de bacc\u00e6 i Portolien ch'ean lie a agiutt\u00e2li, un gar\u00e7onetto o pigi\u00f2 un sascio, o cri\u00f2 \"Che l'in\u00e7e?\", e o-o ti\u00f2 contra i sordatti. Scciup\u00f2 a rivolu\u00e7ion e a battuggia aostriaca a dove' fuz\u00ee sott'a 'na gragno\u00e2 de prie.\nO 10 de dexembre i insorti repigion e porte da \u00e7itt\u00e6 e i Aostriachi abandonon San P\u00ea d'\u00c6\u00f1a e scapon otra a Bocchetta. L'8 de zen\u00e2 1747 o mort\u00e2 o fu riportao in trionfo da Portoia a-a Cava in Caignan. A go\u00e6ra a continu\u00f2 scin a-o 18 ottobre 1748, quande fu firmao a paxe d'Aquisgra\u00f1a.\nL'identit\u00e6 do Balilla.\nNo gh'\u00e8 documento ch'o digghe che o gar\u00e7on ch'o lan\u00e7\u00f2 a pria o foise ciammao \"Ballilla\".\nI versci do Zan'Agostin Gastadi inta \"Gerusalemme deliver\u00e2\" porrieivan f\u00e2 riferimento a un atro \"Ballilla\". \nD'atro canto di documenti do 1746 re\u00e7entemente re-descoerti inti fondi do Magistrato de Go\u00e6ra, conserv\u00e6 inte l\u2019Archivio de Stato, fan men\u00e7un de 'n Dria Poist\u00e6 dito Ballilla, e comonque Ballilla, insemme a \"Ballin\" e \"Balletta\", doveivan ese di nomiagi da figioame ciutosto cumun a l'eppoca, baste pens\u00e2 che int'a comeddia do 1697 \"Il genio ligure trionfante\" do Zan'Aostin Poin\u00e2 un di personaggi o l'ea o \"capo\u00e2 Balilla\".\nL'unnico documento de l'eppoca ch'o \u00e7itta o nomiagio do figgi\u0153u ch'o ti\u00f2 o sascio o l'\u00e8 o \"Bellum Genuense\", un poemetto anonnimo scrito inte'n latin macaronnego dove a-i versci 122-123 se leze: \"cognomine dictus Mangiamerda fuit primus certaminis autor\" (pe \"mangiamerda\" s'intende un figi\u0153u picin, un bon a ninte, che per\u00f2 o l'ha saciuo f\u00e2 un miaco).\nSciben che a tradi\u00e7ion popol\u00e2 do sest\u00ea de Portoia a n'agge tramandao che o figi\u0153u ch'o ti\u00f2 o sascio contra i Aostriachi e o l'inandi\u00f2 a rivolu\u00e7ion do 1746 o foise Gian Batista Perasso dito Ballilla figgio de Antogno Maja, tenzao de s\u00e6a nasciuo a Zena into g\u00eax\u00e2 de San Steva o 26 ottobre 1735, no gh'\u00e8 documento de l'eppoca ch'o-o pr\u0153uve.\nInto 1851 o canonnego Gioxeppe Oiv\u00ea de Mont\u0153uggio, bibliotecaio d'a Berio, o scrisse a-a dreitua into so vocabolaio zeneize-italian che o Balilla o l'ea de Mont\u0153uggio, questo perch\u00e8 gh'ea st\u00e6to pe'n davei un Giobatta Perasso nasciuo a Praolongo de Mont\u0153uggio into 1729, e o pr\u00e6ve Giobatta Minaggia, de Mont\u0153uggio, o l'aiva contao a-o canonnego Oiv\u00ea che sto Perasso ch\u00ec o gh'aiva dito che l\u00ea o l'ea quello m\u00e6ximo ch'o l'aiva tiao a primma sasci\u00e2 a-i Aostriachi.\nInto 1881 una comiscion muni\u00e7ip\u00e2 composta da de personalit\u00e6 comme o prof. A. G. Barr\u00ee, l'avv. Cornelio De Scimon, o prof. L. T. Belgrano e o marcheize M. Stagen doppo avei sentio a testimonian\u00e7a de quarche vegio do sest\u00ea de Portoia ch'o riferiva quello ch'o l'aveiva \u00f3d\u00edo da-i so messiavi ch'aivan conosciuo in perso\u00f1a o Ballilla, a concruze poeise stabil\u00ee a \"squ\u00e6xi \u00e7erte\u00e7\u00e7a\" che o Balilla o fu o Giambattista Perasso battezzao inta gexa de San Steva."}
{"id": "10997", "revid": "1042", "url": "https://lij.wikipedia.org/wiki?curid=10997", "title": "Maja Teexo", "text": ""}
{"id": "11000", "revid": "12052", "url": "https://lij.wikipedia.org/wiki?curid=11000", "title": "Go\u00e6ra de succescion spagnolla", "text": "A Gu\u00e6ra de succescion spagnolla a l'\u00e9 'n confl\u00edto provocao da-a morte sen\u00e7a descendenti do Carlo II, re de Spagna (1\u00b0 nov. 1700).\nDescri\u00e7ion e st\u00f2ia.\nZa primma da morte do sovran, i candid\u00e6 ciu diretti a-a sucescion, o Luigi XIV de Fran\u00e7a e l\u2019imperat\u00f4 Liopordo I, a pr\u0153uvo a-i rispettivi matrimonni co-a Maia Teexa e a Margaita Maia, doe s\u0153u do Carlo, no ascozan, l'un e l'atro, o so dexideio de subentr\u00e2, qu\u00e6 eredi, into possesso do vastiscimo impeo spagnollo. E spian\u00e7e de tutti doi i pretendenti fun tuttavia deluze da-o m\u00e6ximo Carlo, che into nov. 1698 o descign\u00f2 a proppio erede o Gioxeppe Ferdinando de Wittelsbach, elett\u00f4 de Bavea. L'improviza morte de questo (frev. 1699) a ria\u00e7eize a conteiza tra e corte de Pariggi e Vienna, e o Loigi XIV, dexidiozo de regol\u00e2 in anti\u00e7ipo, con di acordi segretti, e sciorte de l'eredit\u00e6 madrile\u00f1a, o concluze con Inghilt\u00e6ra e Provin\u00e7e Unie un trattao de sparti\u00e7ion da monarchia spagnolla (mar\u00e7o 1700). \nTanto maggi\u00f4 fu l'imbara\u00e7\u00e7o do re fran\u00e7eize, quande, morto o Carlo II, o v\u00e8gne a conoscen\u00e7a de so urtime voent\u00e6, pe-e qu\u00e6 o Feipo d\u2019Angi\u00f2, segondogenito do Derfin, o l'ea nominao erede univers\u00e2 da monarchia, co-a claozoa che-a Coro\u00f1a de Spagna a no vegnisse mai unia a quella de Fran\u00e7a. Doppo quarche exita\u00e7ion, o Luigi XIV o l'a\u00e7ett\u00f2 o testamento e o n\u0153uvo re o fu riconosci\u00fao sen\u00e7a contrasti a Madrid. L'Inghilt\u00e6ra da primma a l'a\u00e7et\u00f2 a succescion deo Feipo V, ma l'ingeren\u00e7a da Fransa inti af\u00e6 politichi e milit\u00e6 spagnolli, t\u00e2 da giustific\u00e2 ogni dubbio in sce l'asser\u00eea divixon de coro\u00f1e de Fran\u00e7a e de Spagna, a spinse ben f\u00eeto e possan\u00e7e main\u00e6 a l'alian\u00e7a con l'imperat\u00f4, inremovibile into mantegn\u00ee a candidatua do so segondogenito Carlo a-a Coro\u00f1a de Spagna. An\u00e7i, ass\u00e6 primma che-o Liopordo e-o Ghigermo III d'Orange stipulessan a Grande alian\u00e7a de l'Haia (7 sett. 1701), i imperi\u00e6, a-o comando de l'\u0152\u00fcgenio de Savoia, ean penetr\u00e6 inta Lombardia, co-o pretesto che se trattava de 'n f\u0153\u00fcdo de l'impeo da conscider\u00e2se vacante. A fortu\u00f1a di arme, da primma favoeive a l'\u0152\u00fcgennio, a s'imb\u00f3s\u00f2 da p\u0153uscia scin a redue e comunica\u00e7ioin con l'Aostria a-a sola via de l'Adexe e a costrenzilo a l'inattivit\u00e6 pe-a scarse\u00e7\u00e7a de so for\u00e7e. \nInta primmmaveia do 1702, co-a diciara\u00e7ion de gu\u00e6ra ingreize, o confl\u00edto o s'esteize a tutta l'\u0152\u00fcropa. In Germania i prin\u00e7ipi da caza de Wittelsbach, l'elett\u00f4 de Bavea e quello de Colonnia se diciaron pe-o Luigi XIV, a-o qu\u00e6 a sciorte di arme a fu into complesso favoeive segge into 1702, segge into 1703. O Vittoio Amedeo II, ducca de Savoia, za aliao da Fransa, deluzo inte so aspia\u00e7ioin in sce-o Milaneize, into nov. 1703 o pass\u00f2 a-a coali\u00e7ion antiborbonnega. Nonostante questa defe\u00e7ion, l\u2019ezer\u00e7ito fran\u00e7eize o vosse \u0153uvi\u00e2 into 1704 o sfondamento verso Vienna, ma a man\u0153uvra a se concruze co-in dezastro: inta battaggia de H\u00f6chst\u00e4dt (13 ag. 1704) e for\u00e7e franco-bavaize fun desf\u00e6te da-i anglo-olandeixi e da-i imperi\u00e6 diretti da-o ducca de Marlborough e da-o prin\u00e7ipe \u0152\u00fcgenio. Questa battaggia a fu o scontro decixivo de tutta a gu\u00e6ra e da aloa i franco-spagnolli se trovon red\u00fati a-a difensciva. \nInto m\u00e6ximo anno, a pr\u0153uvo a l'adexon do Portogallo a-a Grande alian\u00e7a, a gu\u00e6ra a fu port\u00e2 in Spagna asc\u00ec, dove i Ingleixi se impadronin de Gibilt\u00e6ra, mentre l'ar\u00e7iducca Carlo, intrao fa\u00e7ilmente inta Catalogna, o l'ocup\u00f2 Bar\u00e7elo\u00f1a (1705) e o costrinse o m\u00e6ximo Feipo V a abandon\u00e2 temporaniamente Madrid. O Luigi XIV o l'aiva into fratempo concentrao ogni so sfor\u00e7o contra o ducca de Savoia, ma Turin, streita d'assedio fin da-o sett. 1705, a l'opoze una strennoa rescisten\u00e7a, ch'a se protrasse fin a l'arivo de l'ezer\u00e7ito liberat\u00f4 de l'\u0152\u00fcgenio de Savoia (battaggia de Turin, 7 sett. 1706). L\u2019Itallia a l'aiva cessao de \u00ease campo de battaggia: a Lombardia a cazette inte moen di imperi\u00e6 e o Luigi XIV o concord\u00f2 con l\u2019impiao Gioxeppe I, succed\u00fao a Liopordo into 1705, a n\u0153\u00fctralit\u00e6 da penizoa (ag. 1707). \nA gu\u00e6ra intanto a s'arentiva sempre de ciu a-o c\u0153u da Fran\u00e7a. A vittoia do \"lord\" Marlborough a Ramillies (23 mar\u00e7o 1706) a varse a conquista di Paixi Basci spagnolli, e l\u2019atra a Audenarde, conseguia da-e for\u00e7e conzonte do Marlborough e de l'\u0152\u00fcgenio (11 luggio 1708), a determin\u00f2 l\u2019ocupa\u00e7ion de Lilla; in Italia, fin da-o luggio 1707 o gener\u00e2 L.J. Daun o l'aiva conquistao Napoli. A Fran\u00e7a a l'ea red\u00fata z\u0153umo\u00e6 a-i estremmi e o Luigi XIV o comen\u00e7\u00f2 into mazzo 1709 de trattative de paxe a l'Haia, che fallin sorvettutto pe-a recesta de l'impegno da parte do \"Re S\u00f4\" d'impo\u00f1e, se necessaio, co-e proppie arme a-o nevo Feipo a renon\u00e7ia a-a coro\u00f1a spagnolla. A gu\u00e6ra a fu repigi\u00e2; una n\u0153uva battaggia sanguinentiscima a fu combattua a Malplaquet (11 sett. 1709), sen\u00e7a vinti ni vin\u00e7ito\u00ee. E n\u0153uve trattative de paxe, desgugeitese a Gertruydenberg, rizurton va\u00f1e liatre asc\u00ec; inte l'ag. 1710 l\u2019ar\u00e7iducca Carlo (ch'o l'aiva assonto fin da-o 1705 o nomme de Carlo III) o l'intr\u00f2 a Saragozza. \nA desf\u00e6ta tot\u00e2, diplomatica e milit\u00e2, da Fran\u00e7a e da Spagna a paiva z\u0153umo\u00e6 solo costion de tempo, quande se verific\u00f2 di avegnimenti che squascion a compatte\u00e7\u00e7a da coali\u00e7ion aversaia. In Inghilt\u00e6ra, l\u2019avento a-o governo di \"tories\", ch'ean contrai a-a gu\u00e6ra, o port\u00f2 a-o reciammo do Marlborough e a-o comen\u00e7o de trattative de paxe co-a Fransa (1710-11). Into corso de t\u00e6 trattative mo\u00ec l\u2019imperat\u00f4 Gioxeppe I (17 \u00e2rvi 1711), a-o qu\u00e6 doveiva sucede, in virt\u00f9 do \"pactum mutuae successionis\" do 12 sett. 1703, l'ar\u00e7iducca Carlo, pretendente a-a coro\u00f1a do Feipo V. A r\u0153\u00fcnion di possedimenti da caza d'Aostria a quelli da Coro\u00f1a de Spagna inte 'na sola perso\u00f1a a l'avi\u00e6 alterao sostan\u00e7iamente l'equilibbrio politico \u0153\u00fcropeo: questa a constitoiva un peigo ass\u00e6 ciu inminente e grave de \u00abmonarchia univers\u00e2\u00bb che no l'asceiza a-o trono spagnollo do Feipo V. L'11 arv\u00ee 1713, a Utrecht, a Fran\u00e7a a firm\u00f2 a paxe co-e poten\u00e7e marittime, co-o ducca de Savoia, co-o Portogallo e co-a Pruscia. \nL'Aostria e l'impeo continuon inta lotta ancon pe diversci meixi, ma, constreiti a frontezz\u00e2 da soli a Fran\u00e7a, finin liatri asc\u00ec pi aconsent\u00ee a-a paxe, concruza a-a fin a Rastatt (7 mar\u00e7o 1714) e a Baden (7 sett. 1714). O Feipo V o conserv\u00f2 pertanto a Coro\u00f1a spagnolla, ma o cedette a l'imperat\u00f4 Carlo VI o regno de Napoli, a Sardegna, i presciddi toschen, o Milaneize, i Paixi Basci; a-o ducca de Savoia a Si\u00e7illia, co-o tittolo regio; a l'Inghilt\u00e6ra Gibilt\u00e6ra e Menorca. A l'Inghilt\u00e6ra fu otr'a \u00e7o riconosciuo di privileggi commerci\u00e6 e economichi inte di teritoi sogetti a-a sovranit\u00e6 spagnolla."}
{"id": "11001", "revid": "4316", "url": "https://lij.wikipedia.org/wiki?curid=11001", "title": "Universidade Estadual de Feira de Santana", "text": "L'Universidade Estadual de Feira de Santana a l'\u00e8 l'Universit\u00e6 de Feira de Santana, Bahia, Brax\u00ee. A gh'\u00e0 7121 studenti."}
{"id": "11002", "revid": "10132", "url": "https://lij.wikipedia.org/wiki?curid=11002", "title": "Universidade Federal de Minas Gerais", "text": "L'Universidade Federal de Minas Gerais a l'\u00e8 l'Universit\u00e6 de Belo Horizonte, Minas Gerais, Brax\u00ee. A gh'\u00e0 49254 studenti."}
{"id": "11003", "revid": "10132", "url": "https://lij.wikipedia.org/wiki?curid=11003", "title": "Centro Federal de Educa\u00e7\u00e3o Tecnol\u00f3gica de Minas Gerais", "text": "O Centro Federal de Educa\u00e7\u00e3o Tecnol\u00f3gica de Minas Gerais o l'\u00e8 l'Universcit\u00e6 de Belo Horizonte, Minas Gerais, into Brax\u00ee. O gh'\u00e0 13623 studenti."}
{"id": "11004", "revid": "10132", "url": "https://lij.wikipedia.org/wiki?curid=11004", "title": "Universidade Federal da Bahia", "text": "LUniversidade Federal da Bahia a l'\u00e8 l'Universit\u00e6 de Salvador, Bahia, into Brax\u00ee. \nA gh'\u00e0 27.549 studenti."}
{"id": "11005", "revid": "131654", "url": "https://lij.wikipedia.org/wiki?curid=11005", "title": "UFBA", "text": ""}
{"id": "11006", "revid": "131655", "url": "https://lij.wikipedia.org/wiki?curid=11006", "title": "UEFS", "text": ""}
{"id": "11009", "revid": "7530", "url": "https://lij.wikipedia.org/wiki?curid=11009", "title": "Prin\u00e7ipe \u0152\u00fcgennio de Savoia", "text": "Prin\u00e7ipe \u0152\u00fcgennio de Savoia-Caignan-Soissons, gener\u00e2 (Pariggi 1663 - Vienna 1736).\nFiggio d'\u0152\u00fcgennio Maori\u00e7\u00e7io e Olimpia Manci\u00f1a, destinao a-a carrea ecclexastega, o domand\u00f2 invan (1683) a-o Luigi XIV d'intr\u00e2 into so ezer\u00e7ito. \nLasciao Pariggi, o l'intr\u00f2 a-o servi\u00e7\u00e7io de l'imperat\u00f4 Liopordo I, distinguendose subito inti opia\u00e7ioin contra i Turchi pe a libia\u00e7ion de Vienna ascidi\u00e2 (1683) e inte quelle succescive, sci ch'a soli 24 anni o fu promosso tenente gener\u00e2 (1687). \nInto 1689 o l'intrapreize l'attivit\u00e6 diplomatica asc\u00ec, che da aloa o l'\u00e1tern\u00f2 a quella bellica, e o contribu\u00ec a l'alian\u00e7a do ducca de Savoia co l'Aostria; segnalaose in Piemonte inta gu\u00e6ra da Grande alian\u00e7a, o l'ebbe a nommina a feldmaresciallo (1693). A so peri\u00e7\u00e7ia a l'emerse pi\u00f1amente inta campagna do 1697 contra i Turchi, quande o-i sorpreize e sconfisse a-o passaggio do Tibisco, presso Zenta. A battaggia a l'ebbe di effetti risolutivi in sce-a gu\u00e6ra aostro-turca do 1683-99, raxon pe-a qu\u00e6 a l'\u0152\u00fcgennio fu donao di vasti possesci fra i sciummi Drava e Danubio e o poe' comen\u00e7\u00e2 a constru\u00e7ion do pala\u00e7\u00e7io do \"Belvedere\" a Vienna.\nA-o scci\u0153uppo da go\u00e6ra de succescion spagnolla (1701-13), o l'ebbe o comando supremmo de for\u00e7e destin\u00e6 a-o tiatro italian e o batte' o maresciallo N. Catinat fra Carpi e l'\u0152uggio (1701), sconfizendo poco doppo o F. Villeroi a Ci\u00e6i. O n\u0153uvo comandante fran\u00e7eize, L.-J. Vend\u00f4me, o fu batt\u00fao a Luzz\u00e6a (1702), ma o l'ariesc\u00ec a imped\u00ee a-o Gennio a conquista do Milaneize, veo scopo de so opia\u00e7ioin. Into 1703 o prin\u00e7ipe o fu nominao prescidente do Conseggio aolico de gu\u00e6ra, ma solo in parte o l'ariesc\u00ec a rende ciu dinamico l'andio di opia\u00e7ioin; doppo avei conseguio insemme a-o ducca de Marlborough a gran vittoia de H\u00f6chst\u00e4dt (1704), o fu batt\u00fao da-o Vend\u00f4me a Cassan d'Adda (1705). A geni\u00e2 \u00f3da\u00e7\u00e7ia de l \u0152\u00fcgennio a se rivel\u00f2 co-a battaggia de Turin (1706), ch'a se resciorve' co-a sconfita di assedianti fran\u00e7eixi e a conquista do Milaneize, do qu\u00e6 o v\u00e8gne governat\u00f4. Ancon co-o Marlborough, o riport\u00f2 e vittoie de Audenarde (1708) e de Malplaquet (1709). Da p\u0153u o l'and\u00f2 (1711) in miscion diplomatica a Londra pe imped\u00ee che-o governo ingreize o se retiese da-a lotta; fallio o scopo, o se trov\u00f2, doppo a paxe de Utrecht (1713), solo contra a Fran\u00e7a. Infei\u00f4 de for\u00e7e, o no poette tegn\u00eese che in sce-a difensciva: a paxe de Rastatt (1714), nego\u00e7i\u00e2 da-o m\u00e6ximo \u0152\u00fcgennio, a poze fin a-a gu\u00e6ra. \nInto 1716 o sbaraggi\u00f2 a Petrovaradin i Turchi ch'aivan assalio e provin\u00e7e ungaize e transcirva\u00f1e di Asburghi, e l'anno doppo o \u00e7ense d'assedio e conquist\u00f2 Bergraddo, costrenzendo l'impeo ottoman a-a paxe de Passarowitz (1718). \nInto succescivo periodo de paxe (1720-33) l'\u0152\u00fcgennio, nominao vicaio d'Italia into 1724, o l'atteize a riordin\u00e2 l'ezer\u00e7ito. \nScciupao a go\u00e6ra de succescion polacca (1733-35), a-o prin\u00e7ipe, z\u0153umo\u00e6 settantenne, fu d\u00e6to o comando de 'n fronte segondaio in sce-o Ren. \nO fu colle\u00e7ionista d'arte, amigo di moei scien\u00e7i\u00e6, letti\u00e6 e filozzofi do tempo; o l'ebbe senscibbile peizo into goerno de l'imp\u00eao."}
{"id": "11010", "revid": "1144", "url": "https://lij.wikipedia.org/wiki?curid=11010", "title": "\u0152\u00fcgenio de Savoia", "text": ""}
{"id": "11011", "revid": "131706", "url": "https://lij.wikipedia.org/wiki?curid=11011", "title": "Prin\u00e7ipe \u0152\u00fcgenio de Savoia", "text": ""}
{"id": "11012", "revid": "131707", "url": "https://lij.wikipedia.org/wiki?curid=11012", "title": "Prin\u00e7ipe \u0152\u00fcgenio", "text": ""}
{"id": "11013", "revid": "131716", "url": "https://lij.wikipedia.org/wiki?curid=11013", "title": "Itallia", "text": ""}
{"id": "11014", "revid": "12052", "url": "https://lij.wikipedia.org/wiki?curid=11014", "title": "Go\u00e6ra de sucescion polacca", "text": "Gu\u00e6ra de succescion polacca, conflito scciuppao doppo a morte do re Aogusto II de Polonia (1\u00b0 febbr. 1733). \nDoi ean i prin\u00e7ip\u00e6 candid\u00e6 a-a succescion polacca: l\u2019elett\u00f4 de Sassonia Federigo Aogusto, figgio do re defonto, o qu\u00e6 o godiva de l'appoggio segge de l'Aostria, pe avei riconosci\u00fao a validit\u00e6 da Pramattica San\u00e7ion, segge da Ruscia, pe avei acconsentio a-a cescion da Curlandia a E.J. Biron, favoiio da zari\u00f1a; e Stanislao Leszczy\u0144ski, za riv\u00e2 de Aogusto II e protetto de Carlo XII de Sve\u00e7\u00e7ia durante l\u2019urtima go\u00e6ra do Nord, nonch\u00e9 s\u0153uxo de Luigi XV, e quindi candidao obrigao da Fran\u00e7a. Quest\u2019urtimo, o 1\u00b0 sett. 1733, o fu eletto da-a Dieta polacca co-ina maggioran\u00e7a sciacante; tuttavia a minoran\u00e7a, forte do prin\u00e7ipio de l'unanimit\u00e6 recesta pe l\u2019ele\u00e7ion, a domand\u00f2 l\u2019intervento di Rusci che, penetr\u00e6 in Polonia, appogion una segonda ele\u00e7ion favoeive a Federigo Aogusto. A Fran\u00e7a inte l'ottobre do m\u00e6ximo anno a diciar\u00f2 gu\u00e6ra a l'Aostria: i so alli\u00e6 ean o Piemonte e a Spagna, tutti doi dexidioxi de estende o so dominio inta penizoa a danno di Asburghi. \nI \u0153uvia\u00e7ioin belliche, protr\u00e6tese pe un biennio (ott. 1733-ott. 1735), se desgugettan prevalentemente in Itallia. E for\u00e7e franco-sarde, a-o comando do Carlo Mano\u00e6lo III, occupon sen\u00e7a noteive oppoxi\u00e7ion squ\u00e6xi tutta a Lombardia, compreizo Milan, ma eccettoao Mantoa. A sciorte de questa forte\u00e7\u00e7a a l'arest\u00f2 indeciza, perch\u00e9 o Carlo Mano\u00e6lo o no l'intendeiva parte\u00e7ip\u00e2 energicamente a-a so occupa\u00e7ion, sen\u00e7a \u00f3tegn\u00ee primma di asegua\u00e7ioin precize in sce-o fut\u00fao stato politico de quella \u00e7itt\u00e6. A Spagna, e in particol\u00e2 Elizabetta Farneize, mogg\u00ea de Feipo V, no soddisf\u00e6ta de \u00f3tegn\u00ee, in caxo de exito favoeive da gu\u00e6ra, e Doe Si\u00e7illie e a Tosca\u00f1a pe Carlo e Feipo de Borbon, a l'aspiava asc\u00ec a-o possesso da Lombardia, promissa da-a Fran\u00e7a insemme a-o Mantoan (ma quest\u2019urtimo in forma dubitativa) a-o re sardo. \nMentre pertanto, pe di motivi polittichi, e opia\u00e7ioin franco-sarde stagnavan de nanti Mantoa, i Spagnolli, sbarc\u00e6 con 30.000 ommi a Livorno, intr\u00e6 inta Tosca\u00f1a e uniise a-e for\u00e7e provegninte da Parma e Piaxen\u00e7a, a-o comando do conte J. de Montemar, mossan a-a conquista de Nappoli, che occupon o 15 mazzo 1734. A-a cheita da capit\u00e2 segu\u00ec ben f\u00eeto l\u2019occupa\u00e7ion de tutto o regno e da m\u00e6xima Se\u00e7illia. O successo di arme spagnolle o no resciorve' tuttavia a disputa alli\u00e2 in sce Mantoa. \nMa da-o disciddio sabaodo-borbonego o no \u00f3t\u00e8gne rizurt\u00e6 poxitivi l\u2019Aostria; into 1734 (29 zugno, battaggia de Parma) i imperi\u00e6 fun sconfiti e into 1735 L. K\u00f6nigsegg Rothenfels, n\u0153uvo comandante de so for\u00e7e, o prefei reti\u00e2se otra l\u2019Adexe a l'avexin\u00e2se di Spagnolli. \nA scitua\u00e7ion de Mantoa assedi\u00e2 a vegniva tuttavia de giorno in giorno sempre ciu critica, e into luggio do 1735 l\u2019imperat\u00f4 Carlo VI, riconosciuo l\u2019opportunit\u00e6 de po\u00f1e termine a-o confl\u00edto, o propoze direttamente a-o carden\u00e2 Fleury, responsabile da politica estera fran\u00e7eize, a comen\u00e7\u00e6ga de trattative de paxe; i nego\u00e7i\u00e6, conduti in gran segretto a Vienna, porton a-a firma di prelimin\u00e6 de paxe (3 ott. 1735) e o 1\u00b0 dic. do m\u00e6ximo anno a Mantoa fu stipulao un armisti\u00e7\u00e7io tra e for\u00e7e imperi\u00e6 e quelle fran\u00e7eize. A l'accordio intervegn\u00fao tra e doe poten\u00e7e tradi\u00e7ionalmente riv\u00e6 dovette ceg\u00e2se o Carlo Mano\u00e6lo III, constreito a renon\u00e7i\u00e2 a-e so preteize in sce tutta a Lombardia; e infin a Spagna asc\u00ec a se rassegn\u00f2 a-o fallimento do so cian egemonico in Italia (febbr. 1736). \nA paxe definitiva a fu concruza solo doi anni doppo a caoza da controverscia sciorta tra Pariggi e Vienna in sce-o trasfeimento da sovranit\u00e6 da Lore\u00f1a a Stanislao Leszczy\u0144ski, a-o qu\u00e6 a l'ea destin\u00e2 in vitali\u00e7\u00e7io a norma di prelimin\u00e6 de Vienna; a diploma\u00e7ia fran\u00e7eize a ne domandava l\u2019immedi\u00e2 ezecu\u00e7ion, mentre quella aostriaca a-o subordinava a-a morte de l'urtimo de Meeghi, evento ch'o l' avi\u00e6 permisso a Fran\u00e7esco de Lore\u00f1a a permuta aotomatica da Lore\u00f1a co-a Tosca\u00f1a. A morte de Gian Gaston de Meghi, sorvezonta into 1737, a reize poscibile l\u2019immediao insediamento segge de Stanislao che de Fran\u00e7esco. \nO 18 nov. 1738 a Vienna fu firmao a paxe definitiva. Stanislao, p\u00f9 renon\u00e7iando a-a Polonnia, o conserv\u00f2 o tittolo de re e o ri\u00e7evette, vitta natur\u00e2 durante, Nancy, o ducato de Lore\u00f1a e a contea de Bar, lev\u00e6 a-o ducca Fran\u00e7esco de Lore\u00f1a, ch'o l'\u00f3t\u00e8gne in compenso o granducato de Tosca\u00f1a. A-a morte do Leszczy\u0144ski a Lore\u00f1a a sai\u00e6 pass\u00e2 a-a Fran\u00e7a, ch'a riconobbe asc\u00ec a Prammatica San\u00e7ion de Carlo VI. \nIn Itallia l\u2019Aostria a cedeiva Nappoli, a Si\u00e7illia e o Stato di presciddi a Carlo de Borbon, figgio da Zabetta Farneize e ducca de Parma; in compenso l\u2019Aostria a ri\u00e7eveiva quest\u2019urtimo ducato. \nCarlo Mano\u00e6lo III o l'esteize a propria sovranit\u00e6 fin a-o Ti\u00e7in con l\u2019acatto de Nov\u00e6a e de Torto\u00f1a e o l'ebbe otr'a \u00e7o i f\u0153\u00fcdi de Langhe."}
{"id": "11020", "revid": "12052", "url": "https://lij.wikipedia.org/wiki?curid=11020", "title": "Hans Christian Andersen", "text": "Hans Christian Andersen, scrit\u00f4 daneize (Odense 1805 - Copenaghen 1875). Un di gren aoto\u00ee de f\u00f3e de l'\u0152utto\u00e7ento, o reutiliz\u00f2 in moddo origin\u00e2 o gran patrimonnio de f\u00f3e nordiche, infondendo inte questo un caratteristego spiito ottimista. Un profondo sentimento idillico-religiozo e un'amaa conoscen\u00e7a da vitta se fondan, inte megio f\u00f3e, a cre\u00e2 quella dupli\u00e7it\u00e6 e scimurtaneit\u00e6 de vixon fantastego-realistega, ch'a ghe consente i ciu ardii cangiamenti de registro, e ciu aodaxe mescciue de tente.\nV\u00ectta e \u0153uvie.\nFiggio de un poveo caig\u00e2, o trascorse l'infan\u00e7ia into so ciuzo mondo de senscitivo e fantaxiozo perdigiorno. Into 1819 o l'and\u00f2, in \u00e7erchia de fortu\u00f1a, a Copenaghen e o se \u00e7iment\u00f2 into canto, inta re\u00e7ita\u00e7ion e inta dan\u00e7a, ma sen\u00e7a successo. I so primmi tentativi lettiai int'o stile romantego-ironico de Hoffmann, de Heine e de Waiblinger: \"Fodrejse fra Holmens kanal til \u00d8stpynten af Amager\" (\"Vi\u00e6gio a p\u00ea da-o can\u00e2 de Holmen a-a ponta orient\u00e2 de Amager\", 1829), \"Skyggebilleder af en rejse til Harz og det sachsiske Schweiz\" (\"Schi\u00e7\u00e7i d'un vi\u00e6gio into Harz e inta Svi\u00e7\u00e7era sassone\", 1831), \"Digte\" (\"Poexie\", 1830), son cose ben modeste; superfi\u00e7i\u00e6 e sconesci, ma no privi de c\u00f4, son invece i roman\u00e7i \"Improvisatoren\" (\"L'improvvizat\u00f4\", 1834-35) e \"Kun en spillemand\" (\"Un semplixe violinista\", 1837).\nP\u00f9 continuando a cortiv\u00e2 o roman\u00e7o (\"De to baronesser\", \"E doe baronesse\") e a so infelixe pascion pe o tiatro (\"Den ny barselstue\",\"A n\u0153uva cammia da paggio\u00e2\", 1845), za into 1835 A. o l'aiva comen\u00e7ao a scrive e primme \"Eventyr portalte for b\u00f8rn\" (\"F\u00f3e narr\u00e6 a-i figgi\u0153u\"), \u00e7imentandose in quello \"genere men\u00f4\" che, pe sempli\u00e7it\u00e6 de struttua e duttilit\u00e6 de mateia, megio o s'adattava a-o so estro fantastico. Tra o 1835 e o 1872 ne sciort\u00ec, in fascicoli squ\u00e6xi annu\u00e6, circa \u00e7ento\u00e7inquanta. A mateia tradi\u00e7ion\u00e2 tenue e umile, faoesca, mitica, lezendiaia, a l'\u00e8 ch\u00ec sollev\u00e2 a dignit\u00e6 d'arte da una lengua viva parl\u00e2 antilettiaia, vibrante d'immediate\u00e7\u00e7a e d'intimit\u00e6. \nIntimamente ligao a-o mondo de faoe, pe ton e prospettiva, l'\u00e8 o \"Billedbog uden billeder\" (\"Libbro figurao sen\u00e7a figue\", 1840) e de scingole parte di tanti libbri de vi\u00e6gio scriti tra o 1840 e 1857 in Italia e in Gre\u00e7ia, in Turchia, in Sve\u00e7ia e in Spagna. Importante pe a ricostru\u00e7ion biografega, ma de scarso val\u00f4 artistego a prolissa aotobiografia \"Levnedsbogen\", da p\u0153u rielabor\u00e2 e conduta fin a-o 1855 in \"Mit livs eventyr\" (\"A f\u00f3a da m\u00e6 vitta\"); una continua\u00e7ion ch'a zonze fin a-i urtimi anni a l'\u00e8 st\u00e6ta pubbric\u00e2 into 1877."}
{"id": "11021", "revid": "1211", "url": "https://lij.wikipedia.org/wiki?curid=11021", "title": "Edwin Powell Hubble", "text": "Edwin Powell Hubble, astronnomo st\u00e6tunieize (Marshfield, Missouri, 1889 - S. Marino, California, 1953) presso i osservatoi Yerkes e (da-o 1919) monte Wilson. O so nomme l'\u00e8 ligao sorvettutto a doe scoverte fondament\u00e6 ch'han averto a stradda a-a nascita de l'astrofixica extragalattica e da cosmologia moderna. \nVitta.\nInto 1924, d\u0153uviando o gran telescoppio de l'osservatoio do monte Wilson, Hubble o dimostr\u00f2 che a nebuloza de Andromeda a l'ea in realt\u00e6 una galascia, saiv'a d\u00ee un scistema de stelle anallogo a-a nostra Via Lattea. Fra o 1925 e o 1930, studiando di \u00e2tre galascie, che into fratempo ean st\u00e6te individu\u00e6, o scrov\u00ec che queste s'alontanavan tutte da noi co-ina velo\u00e7it\u00e6 direttamente propor\u00e7ion\u00e2 a-a so distan\u00e7a (lezze de Hubble, a-a qu\u00e6 l'\u00e8 corelao asc\u00ec a costante de Hubble e o tempo de Hubble). \nFra e tante \u00e2tre noteive contribu\u00e7ioin de Hubble a l'astrofixica galattica e extragalattica aregordemmo: i studdi in sce-e nebuloze a riflescion e, in particol\u00e2, a scoverta da rela\u00e7ion ch'a liga e dimenscioin angol\u00e6 de questi oggetti a-a magnitudine apparente da stella ch'a i inlumina; un schema de clascifica\u00e7ion de galascie, che, opportunamente ampliao e modificao, o l'\u00e8 tuttoa adotao. \nA-o nomme de questo astronnomo l'\u00e8 st\u00e6to intitolao un grande osservatoio astronommego spa\u00e7i\u00e2 (o Hubble Space Telescope), misso in orbita into 1990."}
