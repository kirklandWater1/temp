{"id": "29409", "revid": "12052", "url": "https://lij.wikipedia.org/wiki?curid=29409", "title": "Consortium of European Research Libraries", "text": "O Consortium of European Research Libraries (CERL) o l'\u00e9 'n cons\u00f2r\u00e7io de bibliot\u00eache de ri\u00e7\u00e8rca, scito\u00e6 sorviat\u00f9tto in Eor\u00f6pa, ch'o fa\u00e7\u00eclita e ri\u00e7\u00e8rche di st\u00f2richi co-\u00een inter\u00e8sse in sci\u00e2 st\u00f6ia de 'n l\u00ecbbro, public\u00e0ndo de viv\u00e0gne in sci\u00e2 R\u00e6 che incl\u00f9ddan l'Heritage of the Printed Book Database (HPB), o CERL Thesaurus e o CERL Portal. L'\u00f2rganiza\u00e7i\u00f3n a t\u00eagne \u00e0nche di semen\u00e2i e di lou\u00eai e, a part\u00ee da-o 1998, a p\u00f9blica 'n peri\u00f2dico ch'o l'\u00e9 ciam\u00f2u \"CERL Papers\". A l'\u00e9 st\u00e6ta cre\u00e2 into 1992 e, da-o 1994, a l'\u00e9 registr\u00e2 into R\u00e9gno Un\u00eeo c\u00f3mme 'na socj\u00eat\u00e6 a responsabilit\u00e6 limit\u00e2 da garan\u00e7\u00eea, con s\u00eade a L\u00f3ndra. L'asenbl\u00eaa soci\u00e2le a se t\u00eagne anoalm\u00e9nte into m\u00e9ize de nov\u00e9nbre e o s\u00f2 \u00f2rgano aministrat\u00eevo o l'\u00e9 form\u00f2u da 'n cons\u00e9ggio d'aministra\u00e7i\u00f3n e da 'n comit\u00e2to esecut\u00eevo. O s\u00f2 prescid\u00e9nte o l'\u00e9 st\u00e6to Elmar Mittler, 'n profes\u00f4 em\u00earito in biblioteconom\u00eea, sc\u00ecnn-a-o nov\u00e9nbre do 2011, qu\u00e0nde o l'\u00e9 st\u00e6to sostito\u00eeo da Ulf G\u00f6ranson, ecs-c\u00e0ppo bibliotec\u00e2io de l'Universcit\u00e6 de Uppsala. \nHeritage of the Printed Book Database.\nL'Heritage of the Printed Book Database, into pas\u00f2u ciam\u00f2u Hand Press Book Database, a-o frev\u00e2 2014 o contegn\u00eeva squ\u00e6xi 5 milio\u00een de sch\u00eade in sce di l\u00ecbbri st\u00e0np\u00e6 inte l'\u00e9poca da st\u00e0npa a m\u00e0n, a part\u00ee d\u00f3nca da l'introdu\u00e7i\u00f3n da tecnolog\u00eea da st\u00e0npa in Eor\u00f6pa, ci\u00f9 \u00f2 m\u00eano into 1450, a-a meit\u00e6 do XIX s\u00e9colo, con de descri\u00e7io\u00een che fa\u00e7\u00eclitan o parag\u00f3n tra e v\u00e0rie verscio\u00een. In qu\u00e9llo mom\u00e9nto, 41 institu\u00e7io\u00een contribo\u00eevan con d\u00e6ti e sch\u00eade, e qu\u00e6 s\u00f3n inc\u00e9ntr\u00e6 sorviat\u00f9tto in sce l'an\u00e0lixi de l'\u00f2g\u00e8tto ciuf\u00eeto che in sci\u00e2 retroconversci\u00f3n de v\u00f4xe bibliogr\u00e0fiche prexist\u00e9nti. A b\u00e0nca d\u00e6ti a l'\u00e9 de l\u00f3ngo agiorn\u00e2, sp\u00e9cce da-e institu\u00e7io\u00een parte\u00e7ip\u00e0nti.\nA b\u00e0nca d\u00e6ti HPB a l'\u00e9 st\u00e6ta \u00f2spit\u00e2 da l'americ\u00e0nn-a OCLC da-o set\u00e9nbre 2007 a-o 2013 e a l'ad\u00eauvia i software FirstSearch e Connexion de l'OCLC. A part\u00ee da-o set\u00e9nbre 2013, a l'\u00e9 \u00f2spit\u00e2 da-a ted\u00e9sca Gemeinsamer Bibliotheksverbund. L'intr\u00e2 a l'\u00e9 limit\u00e2 a-e institu\u00e7io\u00een parte\u00e7ip\u00e0nti a-o CERL e a-i licensat\u00e2i.\nCERL Thesaurus.\nO CERL Thesaurus, gest\u00eeo da-o Data Conversion Group de G\u00f6ttingen, o l'in\u00e0ndia l\u00eaughi, stanpo\u00e9i, edito\u00ee e aoto\u00ee pe trav\u00e0ggi st\u00e0np\u00e6 tra o 1450 e o 1850, e qu\u00e9sto o s\u00e8rve d\u00f3nca, ins\u00e9mme con l'integr\u00f2u contr\u00f2llo d'outorit\u00e6 (o Gemeinsame Normdatei), pe incrox\u00e2 i n\u00f3mmi de vari\u00e0nte inte st\u00e0npe e inti cat\u00e0loghi.\nO v\u00eagne agiorn\u00f2u outomaticam\u00e9nte co-a b\u00e0nca d\u00e6ti Material Evidence in Incunabula e o l'\u00f2fre di colegam\u00e9nti a-e informa\u00e7io\u00een in sci\u00e2 proveni\u00e9nsa forn\u00eee da-e institu\u00e7io\u00een parte\u00e7ip\u00e0nti a-o CERL, che rapr\u00e9zentan de cole\u00e7io\u00een \u00f2ua spantegh\u00e6, e o l'incl\u00f9dde \u00e0nche do materi\u00e2le digitaliz\u00f2u c\u00f3mme inm\u00e0gine de m\u00e0rche tipogr\u00e0fiche m\u00ecsse ins\u00e9mme da Vindel, Ronald McKerrow e Philippe Renouard e de f\u00ee de gr\u00e0nn-e. A v\u00ecxita a-o thesaurus a l'\u00e9 de b\u00e0dda.\nCERL Portal.\nO CERL Portal o l'\u00e9 st\u00e6to svilup\u00f2u da l'Electronic Publishing Centre da Bibliot\u00eaca de l'Universcit\u00e6 de Uppsala d\u00f2ppo o conplet\u00e2se do CERL Manuscripts Project. O perm\u00e9tte de ri\u00e7\u00e8rche conbin\u00e6 s\u00e9gge da manoscr\u00eeti che da l\u00ecbbri st\u00e0np\u00e6, in de b\u00e0nche d\u00e6ti de manoscr\u00eeti, c\u00f3mme l'HPB e \u00e2tre b\u00e0nche d\u00e6ti adi\u00e7ion\u00e2li in sci\u00e2 R\u00e6 c\u00f3mme l'English Short-Title Catalogue e b\u00e0nche d\u00e6ti de fotograf\u00eee. L'intr\u00e2 a-o port\u00e2 a l'\u00e9 de b\u00e0dda.\nMaterial Evidence in Incunabula.\nMaterial Evidence in Incunabula a l'\u00e9 'na b\u00e0nca d\u00e6ti de st\u00e0npe e incon\u00e0boli do XV s\u00e9colo ch'a p\u00ecggia da l'Incunabula Short Title Catalogue da British Library e e m\u00e9tte ins\u00e9mme con d\u00e6ti in sce de s\u00e9ncie c\u00f2pie. O s\u00f2 svil\u00f9ppo o l'\u00e9 st\u00e6to ini\u00e7ialm\u00e9nte finan\u00e7i\u00f2u da-a British Academy. A v\u00ecxita a-a b\u00e0nca d\u00e6ti a l'\u00e9 de b\u00e0dda.\nInstitu\u00e7io\u00een parte\u00e7ip\u00e0nti.\nA-o nov\u00e9nbre do 2021, o cons\u00f2r\u00e7io o cont\u00e2va de 293 m\u00e9nbri, sorviat\u00f9tto da l'Eor\u00f6pa ma \u00e0nche da-e Am\u00e9riche. De qu\u00e9sti, i s\u00e9nci m\u00e9nbri (a qu\u00f6ta intr\u00eaga) e i m\u00e9nbri speci\u00e2li (i qu\u00e6 p\u00e0gan 'na qu\u00f6ta ci\u00f9 b\u00e0ssa) \u00e0n 'n v\u00f4to a l'asenbl\u00eaa soci\u00e2le ano\u00e2le; gr\u00f9ppi de no ci\u00f9 de 16 bibliot\u00eache condiv\u00ecddan 'n v\u00f4to e gr\u00f9ppi de m\u00e9nbri asoci\u00e6 inte 'n s\u00f4lo sog\u00e8tto pori\u00e9ivan \u00e0nche no vot\u00e2."}
{"id": "29411", "revid": "12052", "url": "https://lij.wikipedia.org/wiki?curid=29411", "title": "Union List of Artist Names", "text": "L'Union List of Artist Names (ULAN) o l'\u00e9 'na b\u00e0nca d\u00e6ti de b\u00e0dda in sci\u00e2 R\u00e6, gest\u00eea da-o Getty Research Institute d\u00eauvi\u00e0ndo 'n vocabol\u00e2io control\u00f2u, o qu\u00e6, into 2018, o conprend\u00e9iva ci\u00f9 de 300.000 art\u00ecsti e 720.000 n\u00f3mmi pe qu\u00e9sti, cosc\u00ec c\u00f3mme \u00e2tre informa\u00e7io\u00een in sc\u00ee m\u00e6ximi art\u00ecsti. I n\u00f3mmi ULAN p\u00eauan \u00ease n\u00f3mmi pr\u00f2ppi, cogn\u00f3mmi, n\u00f3mmi f\u00e2si, vari\u00e0nte \u00f2rtogr\u00e0fiche, n\u00f3mmi in v\u00e0rie l\u00e9ngoe e n\u00f3mmi che s\u00f3n c\u00e0ngi\u00e6 co-o t\u00e9npo, prez\u00e9npio n\u00f3mmi da mai\u00e9zzo. Tra qu\u00e9sti n\u00f3mmi, de s\u00f2lito ghe n'\u00e9 un ch'o v\u00eagne indic\u00f2u c\u00f3mme o prefer\u00eeo.\nScib\u00e9n ch'o l'\u00e9 raprezent\u00f2u c\u00f3mme 'na l\u00ecsta, l'ULAN o l'\u00e9 strutur\u00f2u ci\u00f9 c\u00f3mme 'n thesaurus, in ac\u00f2rdo co-i st\u00e0ndard ISO e NISO pi-\u00e2 costru\u00e7i\u00f3n de 'ste b\u00e0nche d\u00e6ti chi; o cont\u00eagne def\u00e6ti de rela\u00e7io\u00een ger\u00e0rchiche, de equival\u00e9nsa e asociat\u00eeve.\nL'\u00f2biet\u00eevo de \u00f2gni elem\u00e9nto ULAN o l'\u00e9 'n art\u00ecsta, Inta b\u00e0nca d\u00e6ti, \u00f2gni elem\u00e9nto art\u00ecsta (ciam\u00f2u sog\u00e8tto asc\u00ec) o l'\u00e9 indentific\u00f2u da 'n ID num\u00e9rico \u00f9nico. A l'\u00e9 indic\u00e2 a na\u00e7ionalit\u00e6 de qu\u00e9sto art\u00ecsta e i l\u00eaughi e e d\u00e6te de n\u00e0scita e de m\u00f2rte (se conosci\u00fbe). Ligh\u00e6 a \u00f2gni elem\u00e9nto de art\u00ecsta gh'\u00e9 i n\u00f3mmi, i art\u00ecsti corel\u00e6, e f\u00f3nte di d\u00e6ti e de n\u00f2tte. A covert\u00fba into t\u00e9npo de l'ULAN a va da l'antighit\u00e6 a-o prez\u00e9nte e o s\u00f2 \u00e0nbito gi\u00f6gr\u00e0fico o l'\u00e9 glob\u00e2le.\nI art\u00ecsti p\u00eauan \u00ease s\u00e9gge di indiv\u00ecdoi (pers\u00f3nn-e) che di gr\u00f9ppi de indiv\u00ecdoi che trav\u00e0ggian ins\u00e9mme, prez\u00e9npio \u00f2rgani socjet\u00e2i. I art\u00ecsti inte l'ULAN rapr\u00e9zentan generalm\u00e9nte i creato\u00ee coinv\u00f2lti inte l'idea\u00e7i\u00f3n \u00f2 a produ\u00e7i\u00f3n de \u00e0rte vix\u00eeve e de architet\u00fbe. S\u00f3n asc\u00ec incl\u00fbzi \u00e7\u00e8rti art\u00ecsti do spet\u00e0colo (ma de s\u00f2lito no ato\u00ee, baler\u00ecn \u00f2 \u00e2tri art\u00ecsti sc\u00ecmili). S\u00f3n conpr\u00e9ixi \u00e0nche i archiv\u00ecsti e di donato\u00ee.\nSt\u00f6ia.\nO svil\u00f9ppo de l'ULAN o l'\u00e9 incomens\u00f2u into 1984 da p\u00e0rte do J. Paul Getty Trust. O Trust, o qu\u00e6 o gest\u00eeva za l\"'Art and Architecture Thesaurus\" (AAT), o l'\u00e0 avi\u00f2u o prog\u00e8tto in risp\u00f2sta a-e necescit\u00e6 di \u00e2tri prog\u00e8tti Getty pe vocabol\u00e2i control\u00e6 di n\u00f3mmi di art\u00ecsti. L'ULAN o cr\u00e9sce e o c\u00e0ngia gr\u00e0\u00e7ie a-i contrib\u00fbti da comunit\u00e6 di ut\u00e9nti e a-o trav\u00e0ggio editori\u00e2le do \"Getty Vocabulary Program\".\nScib\u00e9n che \u00f2riginaiam\u00e9nte o l'\u00eaa destin\u00f2u a l'\u00fbzo s\u00f4lo da p\u00e0rte di prog\u00e8tti Getty, a ci\u00f9 \u00e0npia comunit\u00e6 de informa\u00e7io\u00een art\u00ecstiche de f\u00eaua do Getty a l'\u00e0 espr\u00e8sso a necescit\u00e6 de d\u00eauvi\u00e2 l'ULAN pe cataloga\u00e7i\u00f3n e rec\u00f9pero d\u00e6ti. O Getty o l'\u00e0 d\u00f3nca distribo\u00eeo l'ULAN pe 'n \u00fbzo ci\u00f9 \u00e0npio seg\u00f3ndo i prin\u00e7\u00ecppi precedentem\u00e9nte stabil\u00eei pi-\u00e2 costru\u00e7i\u00f3n e o mantegnim\u00e9nto de l\"'Art and Architecture Thesaurus\": o s\u00f2 trav\u00e0ggio o l'incl\u00f9dde i n\u00f3mmi neces\u00e2i pe catalog\u00e2 e ricuper\u00e2 informa\u00e7io\u00een in sc\u00ea \u00e0rte vix\u00eeve e l'architet\u00fba. O l'\u00e9 baz\u00f2u in sce 'na terminolog\u00eea cor\u00e9nte, garant\u00eea pe l'\u00fbzo de f\u00f3nte leter\u00e2ie de c\u00f3nto e convalid\u00e6 da l'\u00fbzo inta comunit\u00e6 scent\u00ecfica de l'\u00e0rte e da st\u00f6ia de l'architet\u00fba; o l'\u00e9 conpil\u00f2u e modific\u00f2u in risp\u00f2sta a-e ezig\u00e9nse da comunit\u00e6 di ut\u00e9nti.\n\u00d2riginaiam\u00e9nte costr\u00fbto c\u00f3mme 'na s\u00e9nplice \"union list\" in \u00f3rdine arfab\u00e9tico de n\u00f3mmi di art\u00ecsti e de biograf\u00eee, de m\u00f2ddo da r\u00e9ndelo coer\u00e9nte con l'AAT e o \"Getty Thesaurus of Geographic Names\", a-a f\u00ecn di \u00e0nni nov\u00e0nta l'ULAN o l'\u00e9 st\u00e6to r\u00e9izo conf\u00f3rme a-i st\u00e0ndard na\u00e7ion\u00e2li e interna\u00e7ion\u00e2li pi-\u00e2 costru\u00e7i\u00f3n do thesaurus. O s\u00f2 \u00e0nbito o l'\u00e9 st\u00e6to anpli\u00f2u pe incl\u00f9dde \u00e9nti c\u00f3mme st\u00f9ddi de architet\u00fba e dep\u00f2xiti d'\u00e0rte, i qu\u00e6 p\u00eauan \u00ease disp\u00f2sti seg\u00f3ndo di liv\u00e9lli ger\u00e0rchichi.\nL'ULAN o l'\u00e9 st\u00e6to fond\u00f2u s\u00f3tt'a-a dire\u00e7i\u00f3n de Eleanor Fink, a qu\u00e6 a l'\u00eaa c\u00e0ppo de qu\u00e9llo ch'o l'\u00e9 p\u00f6i st\u00e6to ciam\u00f2u \"Vocabulary Coordination Group\", p\u00f6i divent\u00e2 diret\u00f4 de l\"'Art History Information Program\", ci\u00f9 av\u00e0nti rinomin\u00f2u \"Getty Information Institute\". L'ULAN o l'\u00e9 st\u00e6to costr\u00fbto co-o pas\u00e2 di \u00e0nni da numer\u00f4zi m\u00e9nbri da comunit\u00e6 di ut\u00e9nti e da 'n gr\u00f9ppo de edito\u00ee dedic\u00e6, s\u00f3tt'a-a supervix\u00f3n de div\u00e8rsci gesto\u00ee. L'ULAN o l'\u00e9 st\u00e6to public\u00f2u into 1994 s\u00e9gge c\u00f3mme di pap\u00ea (Union List of Artist Names, diret\u00f4 do prog\u00e8tto: James M. Bower, edit\u00f4 c\u00e0ppo: Murtha Baca, N\u00eauva York, G.K. Hall, 1994) che con di file leg\u00ecbili da-a m\u00e0china. D\u00e6ta a dimensci\u00f3n de l\u00f3ngo ci\u00f9 gr\u00e0nde e a frequ\u00e9nsa de mod\u00ecfiche e de az\u00f3nte a l'ULAN, into 1997 o l'\u00eaa divent\u00f2u ci\u00e6o che a publica\u00e7i\u00f3n in sce c\u00e0rta a l'\u00eaa 'n scist\u00eama inpratic\u00e0bile. \u00d2ua o l'\u00e9 def\u00e6ti public\u00f2u s\u00f4lo in di form\u00e2ti outomatiz\u00e6, s\u00e9gge inte 'n'interf\u00e0ccia in sci\u00e2 R\u00e6 da-a qu\u00e6 se p\u00eauan f\u00e2 de ri\u00e7\u00e8rche, che in di file de d\u00e6ti dispon\u00ecbili pi-\u00e2 lic\u00e9nsa. I d\u00e6ti pe ULAN s\u00f3n conpil\u00e6 e mod\u00ecfic\u00e6 inte 'n scist\u00eama editori\u00e2le cre\u00f2u sci\u00f9 mez\u00fba da-o person\u00e2 t\u00e9cnico de Getty pe sodisf\u00e2 i requix\u00eeti \u00f9nichi de conpila\u00e7i\u00f3n de d\u00e6ti da t\u00e0nti contriboto\u00ee, fuxo\u00een, spostam\u00e9nti e publica\u00e7i\u00f3n in v\u00e0rri form\u00e2ti. O contr\u00f2llo editori\u00e2le fin\u00e2le de l'ULAN o l'\u00e9 f\u00e6to da-o \"Getty Vocabulary Program\", d\u00eauvi\u00e0ndo de r\u00e9gole editori\u00e2li cons\u00f2lid\u00e6. I ato\u00e2li aministrato\u00ee de l'ULAN s\u00f3n Patricia Harpring, edit\u00f4 manageri\u00e2le, e Murtha Baca, diret\u00f4 do \"Vocabulary Program\" e do \"Digital Resource Management\".\nCarater\u00ecstiche.\nScib\u00e9n che a s\u00f2 strut\u00fba a l'\u00e9 relativam\u00e9nte ci\u00e0tta, l'ULAN o l'\u00e9 st\u00e6to realiz\u00f2u c\u00f3mme 'na b\u00e0nca d\u00e6ti ger\u00e0rchica ch'a se dir\u00e0mma da 'na r\u00e9ixe ciam\u00e2 \"Top of the ULAN hierarchies\" (Subject_ID: 500000001); a l'\u00e0 atoalm\u00e9nte do\u00ee t\u00eepi de elem\u00e9nti p\u00f9blic\u00e6: Pers\u00f3nn-a e \u00c9nte. Entit\u00e6 da tipolog\u00eea Pers\u00f3nn-a de s\u00f2lito no \u00e0n \u00e2tri elem\u00e9nti a l\u00f4 l\u00ecgh\u00e6. E entit\u00e6 de t\u00eepo \u00e9nte p\u00eauan pe c\u00f3ntra diram\u00e2se in di \u00e8rbi de elem\u00e9nti. P\u00eauan \u00easighe m\u00f9ltipli cont\u00e8sti ci\u00f9 \u00e0npi, rend\u00e9ndo a strut\u00fba de l'ULAN de t\u00eepo poliger\u00e0rchico. \u00d3ltre a-e rela\u00e7io\u00een ger\u00e0rchiche, l'ULAN o conpr\u00e9nde de rela\u00e7io\u00een de equival\u00e9nsa e asociat\u00eeve asc\u00ec."}
{"id": "29415", "revid": "12052", "url": "https://lij.wikipedia.org/wiki?curid=29415", "title": "Bibliot\u00eaca da Di\u00eata Na\u00e7ion\u00e2le do Giap\u00f3n", "text": "A Bibliot\u00eaca da Di\u00eata Na\u00e7ion\u00e2le do Giap\u00f3n (\"National Diet Library\", NDL, in giapon\u00e9ize \u56fd\u7acb\u56fd\u4f1a\u56f3\u66f8\u9928, \"Kokuritsu Kokkai Toshokan\") a l'\u00e9 a bibliot\u00eaca na\u00e7ion\u00e2le do Giap\u00f3n e unn-a de ci\u00f9 gr\u00e9nde bibliot\u00eache a-o m\u00f3ndo. A l'\u00e9 st\u00e6ta cre\u00e2 into 1948 con l'\u00f2biet\u00eevo de asc\u00ecste i m\u00e9nbri da Di\u00eata Na\u00e7ion\u00e2le do Giap\u00f3n (\u56fd\u4f1a, \"Kokkai\") inta ri\u00e7\u00e8rca de questio\u00een de inter\u00e8sse p\u00f9blico. Qu\u00e9sta bibliot\u00eaca a l'\u00e9 sc\u00ecmile pe \u00f2biet\u00eevi a-a Bibliot\u00eaca do Congr\u00e8sso di St\u00e2ti Un\u00eei.\nA Bibliot\u00eaca da Di\u00eata Na\u00e7ion\u00e2le do Giap\u00f3n a l'\u00e9 form\u00e2 da d\u00f4e strut\u00fbe prin\u00e7ip\u00e6 che se tr\u00eauvan a T\u00f2kyo e a Ky\u00f2to, e da 'na s\u00e9rie de \u00e2tre bibliot\u00eache second\u00e2ie spantegh\u00e6 pe t\u00f9tto o Giap\u00f3n.\nSt\u00f6ia.\nA Bibliot\u00eaca da Di\u00eata Na\u00e7ion\u00e2le do Giap\u00f3n a l'\u00e9 o suces\u00f4 de tr\u00e6 div\u00e8rse bibliot\u00eache: qu\u00e9lla da C\u00e0mia di P\u00e2ri, a bibliot\u00eaca da C\u00e0mia di Raprezent\u00e0nti, t\u00f9tte d\u00f4e instito\u00eee a-a crea\u00e7i\u00f3n da Di\u00eata Inperi\u00e2le Giapon\u00e9ize into 1890, e a Bibliot\u00eaca Inperi\u00e2le, a qu\u00e6 a l'\u00e9 st\u00e6ta costito\u00eea into 1872 s\u00f3tt'a-a giurisdi\u00e7i\u00f3n do Minist\u00earo da P\u00f9blica Instru\u00e7i\u00f3n.\nO pot\u00eare da Di\u00eata Na\u00e7ion\u00e2le do Giap\u00f3n pr\u00ecmma da go\u00e6ra o l'\u00eaa limit\u00f2u e o s\u00f2 bez\u00e9ugno de informa\u00e7io\u00een o l'\u00eaa de consego\u00e9nsa as\u00e6 pic\u00ecn. E \u00f2rigin\u00e2ie bibliot\u00eache da Di\u00eata \"no \u00e0n m\u00e2i svilup\u00f2u ne e arecug\u00e9ite ne i serv\u00ec\u00e7\u00e7i che avi\u00e9ivan posci\u00fbo r\u00e9ndele 'n conplem\u00e9nto vit\u00e2le de 'n'ativit\u00e6 legislat\u00eeva pe dindav\u00e9i respons\u00e0bile\". Sc\u00ecnn-a-a sconf\u00ectta do Giap\u00f3n, pe de ci\u00f9, l'esecut\u00eevo o l'av\u00e9iva control\u00f2u t\u00f9tti i pap\u00ea pol\u00ectichi, priv\u00e0ndo a popola\u00e7i\u00f3n e a Di\u00eata de v\u00e0rie informa\u00e7io\u00een as\u00e6 inport\u00e0nti. E f\u00f2rse de \u00f2cupa\u00e7i\u00f3n americ\u00e0nn-e s\u00f3tt'a-o gener\u00e2le Douglas MacArthur \u00e0n d\u00f3nca ritegn\u00fbo che a rif\u00f3rma do scist\u00eama bibliotec\u00e2io da Di\u00eata a fo\u00eese 'na p\u00e0rte inport\u00e0nte da democratiza\u00e7i\u00f3n do Giap\u00f3n d\u00f2ppo a s\u00f2 sconf\u00ectta inta seg\u00f3nda go\u00e6ra mondi\u00e2le.\nInto 1946, \u00f2gni c\u00e0mia da Di\u00eata a l'\u00e0 form\u00f2u o pr\u00f2pio comit\u00e2to perman\u00e9nte inta Bibliot\u00eaca da Di\u00eata Na\u00e7ion\u00e2le do Giap\u00f3n. Hani Goro, st\u00f2rico marx\u00ecsta ch'o l'\u00e9 st\u00e6to inprexon\u00f2u inta go\u00e6ra pe di cr\u00ecmini de pensc\u00eao e ch'o l'\u00e9 st\u00e6to elez\u00fbo a-a C\u00e0mia di Conseg\u00ea (o suces\u00f4 de l'abol\u00eea C\u00e0mia di P\u00e2ri) d\u00f2ppo a go\u00e6ra, goid\u00e0ndo i sf\u00f2rsi de rif\u00f3rma. L'Hani o l'\u00e0 inmagin\u00f2u o n\u00eauvo c\u00f2rpo c\u00f3mme \"s\u00e9gge 'na \u00e7itad\u00e9lla da sovranit\u00e6 popol\u00e2re\", s\u00e9gge o m\u00e9zzo pe realiz\u00e2 'na \"rivolu\u00e7i\u00f3n pac\u00ecfica\". I ofi\u00e7i\u00e6 de l'\u00f2cupa\u00e7i\u00f3n respons\u00e0bili da supervix\u00f3n de rif\u00f3rme de bibliot\u00eache \u00e0n rifer\u00eeo che, scib\u00e9n che l'\u00f2cupa\u00e7i\u00f3n a l'\u00eaa 'n catalizat\u00f4 pe-o cangiam\u00e9nto, l'ini\u00e7iat\u00eeva loc\u00e2le a prexist\u00e9iva a l'\u00f2cupa\u00e7i\u00f3n e e rif\u00f3rme ari\u00easc\u00eee \u00eaan dov\u00fbe a di giapon\u00e9ixi div\u00f6ti c\u00f3mme l'Hani.\nA Bibliot\u00eaca da Di\u00eata Na\u00e7ion\u00e2le do Giap\u00f3n a l'\u00e9 st\u00e6ta av\u00e8rta into z\u00f9gno do 1948 inte l'ato\u00e2le C\u00e2 di Invit\u00e6 de St\u00e2to (l'ecs pal\u00e0sso destac\u00f2u de Akasaka) co-ina cole\u00e7i\u00f3n ini\u00e7i\u00e2le de 100.000 vol\u00f9mmi. O pr\u00ecmmo bibliotec\u00e2io da Bibliot\u00eaca da Di\u00eata Na\u00e7ion\u00e2le do Giap\u00f3n o l'\u00e9 st\u00e6to o pol\u00ectico Tokujir\u014d Kanamori, afianc\u00f2u da-o fil\u00f2zofo Masakazu Nakai c\u00f3mme pr\u00ecmmo v\u00eece-bibliotec\u00e2io. Into 1949, a NDL a l'\u00e9 st\u00e6ta un\u00eea a-a Bibliot\u00eaca Na\u00e7ion\u00e2le (ini\u00e7ialm\u00e9nte ciam\u00e2 Bibliot\u00eaca Inperi\u00e2le), divent\u00e0ndo a s\u00f4la bibliot\u00eaca na\u00e7ion\u00e2le do Giap\u00f3n. Inte 'sto m\u00f2ddo chi, a s\u00f2 cole\u00e7i\u00f3n a l'\u00e9 aoment\u00e2 de 'n mili\u00f3n de vol\u00f9mmi de ci\u00f9 che \u00eaan sc\u00ecnn-a qu\u00e9llo mom\u00e9nto \u00f2spit\u00e6 inte l'ecs Bibliot\u00eaca Na\u00e7ion\u00e2le de Ueno.\nInto 1961, a NDL a s'\u00e9 trasfer\u00eea inta s\u00f2 s\u00eade ato\u00e2le a Nagatach\u014d, da-ar\u00e9nte a-a Di\u00eata Na\u00e7ion\u00e2le. Into 1986 o conpl\u00e8sso da NDL o l'\u00e9 st\u00e6to conplet\u00f2u pe arech\u00e9ugge 'n tot\u00e2le de 12 milio\u00een de l\u00ecbbri e de peri\u00f2dichi. O Kansai-kan (a Bibliot\u00eaca do Kansai), a l'\u00e0 av\u00e8rto inte l'\u00f2t\u00f4bre do 2002 inta Kansai Science City (\u00e7it\u00e6 de Seika, distr\u00e9ito de S\u014draku, prefet\u00fba de Ky\u00f2to), a qu\u00e6 a l'\u00e0 'na cole\u00e7i\u00f3n de 6 milio\u00een de elem\u00e9nti. Into m\u00e0zzo do 2002, a NDL a l'\u00e0 av\u00e9rto 'na n\u00eauva s\u00eade, \u00f6 s\u00e6 a Bibliot\u00eaca Interna\u00e7ion\u00e2le de Letiat\u00fba pe Figeu, inte l'ecs pal\u00e0sso da Bibliot\u00eaca Inperi\u00e2le de Ueno. Qu\u00e9sto r\u00e0mmo o cont\u00eagne ci\u00f9 de 400.000 art\u00eccoli de letiat\u00fba pe figeu che v\u00eagnan da t\u00f9tto o m\u00f3ndo.\nScib\u00e9n che o mand\u00e2to \u00f2rigin\u00e2le da NDL o l'\u00eaa qu\u00e9llo d'\u00ease 'na bibliot\u00eaca de ri\u00e7\u00e8rca pi-\u00e2 Di\u00eata Na\u00e7ion\u00e2le, o p\u00f9blico in gener\u00e2le o l'\u00e9 o ci\u00f9 inport\u00e0nte consumat\u00f4 di serv\u00ec\u00e7\u00e7i da bibliot\u00eaca. Prez\u00e9npio, inte l'\u00e0nno fisc\u00e2le termin\u00f2u into m\u00e0rso do 2004 a bibliot\u00eaca a l'\u00e0 av\u00fbo ci\u00f9 de 250.000 dom\u00e0nde de refer\u00e9nse da-o p\u00f9blico; pe c\u00f3ntra s\u00f3n st\u00e6te registr\u00e6 s\u00f4lo 32.000 dom\u00e0nde da p\u00e0rte de m\u00e9nbri da Di\u00eata Na\u00e7ion\u00e2le.\nPe risp\u00f3nde a-a pandem\u00eea de COVID-19, a NDL a l'\u00e0 sosp\u00e9izo i serv\u00ec\u00e7\u00e7i bibliotec\u00e2i a-o p\u00f9blico da-i 5 de m\u00e0rso do 2020; arv\u00ecndo t\u00f3rna a-o p\u00f9blico a-i 11 de z\u00f9gno do 2020 pe 'n m\u00e0scimo de 200 vixitato\u00ee a-o gi\u00f3rno in sci\u00e2 b\u00e2ze de 'n'estra\u00e7i\u00f3n sc\u00ecmile a 'na loter\u00eea, co-i poten\u00e7i\u00e2li vixitato\u00ee tegn\u00fbi a registr\u00e2se in ant\u00ec\u00e7ipo pe av\u00e9i a poscibilit\u00e6 de \u00ease sele\u00e7ion\u00e6.\nCole\u00e7io\u00een.\nCole\u00e7i\u00f3n prin\u00e7ip\u00e2.\nC\u00f3mme bibliot\u00eaca na\u00e7ion\u00e2le do Giap\u00f3n, a NDL a l'arech\u00e9ugge de c\u00f2pie de t\u00f9tte e publica\u00e7io\u00een st\u00e0np\u00e6 into P\u00e0ize. Pe de ci\u00f9, zach\u00e9 a NDL a l'\u00e9 'na bibliot\u00eaca de ri\u00e7\u00e8rca pe-i m\u00e9nbri da Di\u00eata Na\u00e7ion\u00e2le, o s\u00f2 person\u00e2, \u00f3ltre che pe-o p\u00f9blico in gener\u00e2le, o mant\u00eagne 'na gr\u00e0nde cole\u00e7i\u00f3n de materi\u00e2le scr\u00eeto in l\u00e9ngoe for\u00e8ste in sce 'n'\u00e0npia g\u00e0mma de argom\u00e9nti.\n\u00c2tre cole\u00e7io\u00een.\nA NDL a l'\u00e0 \u00e0nche \u00e9utto cole\u00e7io\u00een specializ\u00e6 in sce: Mod\u00e8rna St\u00f6ia Pol\u00ectica e Costitu\u00e7ion\u00e2le, Materi\u00e2li in sce l'\u00d2cupa\u00e7i\u00f3n do Giap\u00f3n d\u00f2ppo a Go\u00e6ra, L\u00e9zze e \u00c0tti Prelimin\u00e2ri, Sc\u00e9nsa e Tecnolog\u00eea, M\u00e0ppe, M\u00fbxica, L\u00ecbbri d'\u00e2tri p\u00e0ixi in sci\u00f4 Giap\u00f3n e L\u00ecbbri R\u00e2ri.\nA cole\u00e7i\u00f3n de Mod\u00e8rna St\u00f6ia Pol\u00ectica e Costitu\u00e7ion\u00e2le a conpr\u00e9nde ci\u00f9 \u00f2 m\u00eano 300.000 \u00f2g\u00e8tti corel\u00e6 a-a moderniza\u00e7i\u00f3n pol\u00ectica e leg\u00e2le do Giap\u00f3n into XIX s\u00e9colo, incl\u00fbzi i arch\u00ecvi de pap\u00ea \u00f2rigin\u00e2li in sce di inport\u00e0nti \u00f2mmi pol\u00ectichi giapon\u00e9ixi da seg\u00f3nda meit\u00e6 do XIX s\u00e9colo e do prin\u00e7\u00ecpio do XX, c\u00f3mme It\u014d Hirobumi, Iwakura Tomomi, Sanj\u014d Sanetomi, Mutsu Munemitsu, Terauchi Masatake e \u00e2tre fig\u00fbe as\u00e6 inflo\u00e9nti di per\u00eeodi Meiji (1868-1912) e Taish\u014d (1912-1926).\nA NDL a l'\u00e0 'n'est\u00e9iza cole\u00e7i\u00f3n de microform pe 'n tot\u00e2le de ci\u00f9 \u00f2 m\u00eano 30 milio\u00een de p\u00e0gine de pap\u00ea relat\u00eevi a l'\u00d2cupa\u00e7i\u00f3n do Giap\u00f3n d\u00f2ppo a s\u00f2 sconf\u00ectta inta seg\u00f3nda go\u00e6ra mondi\u00e2le. Qu\u00e9sta cole\u00e7i\u00f3n a l'incl\u00f9dde di pap\u00ea prepar\u00e6 da-o Com\u00e0ndo gener\u00e2le (\"General Headquarters\", GHQ), da-o Comand\u00e0nte supr\u00eamo de f\u00f2rse ale\u00e6 (\"Supreme Commander of the Allied Powers\", SCAP), da-a Comisci\u00f3n pe l'estr\u00eamo lev\u00e0nte (Far Eastern Commission, FEC) e da l\"'United States Strategic Bombing Survey Team\" (e c\u00f2pie \u00f2rigin\u00e2li de 'sti pap\u00ea chi s\u00f3n per\u00f2 de propi\u00eat\u00e6 de l'Arch\u00ecvio de St\u00e2to di St\u00e2ti Un\u00eei).\nA cole\u00e7i\u00f3n de L\u00e9zze e \u00c0tti Prelimin\u00e2ri a l'\u00e9 form\u00e2 da ci\u00f9 \u00f2 m\u00eano 170.000 pap\u00ea in giapon\u00e9ize e 200.000 in \u00e2tre l\u00e9ngoe in sce l'ativit\u00e6 da Di\u00eata Na\u00e7ion\u00e2le e di \u00f2rgani legislat\u00eevi de ci\u00f9 de 70 \u00e2tri p\u00e0ixi, \u00f3ltre che e gaz\u00e9tte ofi\u00e7i\u00e6, i stat\u00fbti, i pa\u00e9i giudi\u00e7i\u00e2i e i trat\u00e2ti interna\u00e7ion\u00e2li de ci\u00f9 de 150 na\u00e7io\u00een.\nA NDL a mant\u00eagne 'na cole\u00e7i\u00f3n de ci\u00f9 de 530.000 l\u00ecbbri e libr\u00e9tti e 2 milio\u00een de microform in sce di argom\u00e9nti ligh\u00e6 a-e sc\u00e9nse. Qu\u00e9sti materi\u00e2li incl\u00f9ddan, tra e \u00e2tre c\u00f6se, t\u00eaxi de dotor\u00e2to for\u00e8ste inte 'n \u00e0nbito scent\u00ecfico, \u00e0tti e rela\u00e7io\u00een de socj\u00eat\u00e6 acad\u00e9miche, cat\u00e0loghi de st\u00e0ndard t\u00e9cnichi, etc.\nA NDL a l'\u00e0 'na cole\u00e7io\u00ec\u00f3n de ci\u00f9 \u00f2 m\u00eano 400.000 m\u00e0ppe do Giap\u00f3n e de \u00e2tri p\u00e0ixi, incl\u00fbze de m\u00e0ppe topogr\u00e0fiche, geol\u00f2giche e idrol\u00f2giche, c\u00e0rte che rem\u00f3ntan a-o per\u00eeodo Meiji (1868-1912) e m\u00e0ppe topogr\u00e0fiche de \u00e2tri p\u00e0ixi.\nA NDL a l'arech\u00e9ugge t\u00f9tti i t\u00eepi de registra\u00e7io\u00een fonogr\u00e0fiche f\u00e6te in Giap\u00f3n e, a-a giorn\u00e2 d'ancheu, a l'\u00e0 'na cole\u00e7i\u00f3n form\u00e2 da 300.000 vin\u00eeli e 200.000 CD.\nAnd\u00e0ndo apr\u00eauvo a 'na tradi\u00e7i\u00f3n ch'a l'\u00e9 st\u00e6ta incomens\u00e2 da-a Bibliot\u00eaca Inperi\u00e2le, a NDL a cole\u00e7i\u00f3nn-a l\u00ecbbri de \u00e2tri p\u00e0ixi in sci\u00f4 Giap\u00f3n, i qu\u00e6 incl\u00f9ddan r\u00e2ri e ant\u00eeghi pap\u00ea, c\u00f3mme de rela\u00e7io\u00een di miscion\u00e2i eorop\u00eai ch'\u00e0n vixit\u00f2u o Giap\u00f3n into XVI s\u00e9colo.\nA NDL a l'\u00f2spita a cole\u00e7i\u00f3n da v\u00eagia Bibliot\u00eaca Inperi\u00e2le de materi\u00e2li in l\u00e9ngoa giapon\u00e9ize do per\u00eeodo Edo (1603-1867) e de qu\u00e9lli ci\u00f9 ant\u00eeghi. I ci\u00f9 inport\u00e0nti cat\u00e0loghi inte 'sta cole\u00e7i\u00f3n chi incl\u00f9ddan:\nKansai-kan.\nO Kansai-Kan (\u00f6 s\u00e6 a Bibliot\u00eaca do Kansai), ch'o l'\u00e0 av\u00e9rto inta prefet\u00fba de Ky\u00f2to into 2002, o l'\u00e9 a seg\u00f3nda strut\u00fba da NDL.\nA NDL a l'\u00e0 stramu\u00f2u into Kansai-kan e cole\u00e7io\u00een de rev\u00ecste \u00f2cident\u00e2li, l\u00ecbbri e \u00e2tri materi\u00e2li scr\u00eeti in de l\u00e9ngoe azi\u00e0tiche desp\u00e6gie da-o giapon\u00e9ize, \u00e7\u00e8rti materi\u00e2li scent\u00ecfichi e tecnol\u00f2gichi (c\u00f3mme rela\u00e7io\u00een t\u00e9cniche, pap\u00ea de socj\u00eat\u00e6 acad\u00e9miche for\u00e8ste, cat\u00e0loghi de st\u00e0ndard t\u00e9cnichi giapon\u00e9ixi e de \u00e2tri p\u00e0ixi, t\u00eaxi de dotor\u00e2to da \u00e2tri p\u00e0ixi e \u00e0tti de conv\u00eagni in l\u00e9ngoe \u00f2cident\u00e2li), rela\u00e7io\u00een de ri\u00e7\u00e8rche scent\u00ecfiche c\u00f3npil\u00e6 con de conven\u00e7io\u00een co-o Minist\u00earo de l'Instru\u00e7i\u00f3n, Colt\u00fba, Sp\u00f2rt, Sc\u00e9nsa e Tecnolog\u00eea, t\u00eaxi de dotor\u00e2to in giapon\u00e9ize e l\u00ecbbri in sce n\u00e0stri.\nViv\u00e0gne digit\u00e2li.\nA Bibliot\u00eaca da Di\u00eata Na\u00e7ion\u00e2le do Giap\u00f3n a l'\u00e0, inti \u00f9rtimi \u00e0nni, conpil\u00f2u 'n sc\u00eeto d'Intern\u00e9tte as\u00e6 detagi\u00f2u, scr\u00eeto in giapon\u00e9ize e in ingl\u00e9ize. A s\u00f2 b\u00e0nca d\u00e6ti in sci\u00e2 R\u00e6 a consc\u00ecste into \"National Diet Library Online Public Access Catalog\" (NDL-OPAC), e \"National Diet Library Digital Collections\" e o \"Minutes of the Imperial Diet and National Diet\".\nA NDL a forn\u00ecsce 'n OPAC (\"On-line public access catalogue\") co-o qu\u00e6 i ut\u00e9nti p\u00eauan f\u00e2 de ri\u00e7\u00e8rche inte t\u00f9tte e cole\u00e7io\u00een da bibliot\u00eaca da \u00f2gni p\u00e0rte do m\u00f3ndo, s\u00e9gge in giapon\u00e9ize che in ingl\u00e9ize. D\u00eauvi\u00e0ndo l'OPAC pe identific\u00e2 viv\u00e0gne e n\u00f9meri de cat\u00e0logo, i ut\u00e9nti da \u00e2tri p\u00e0ixi p\u00eauan \u00f2tegn\u00ee \u00e7\u00e8rti materi\u00e2li da-a NDL gr\u00e0\u00e7ie a-o pr\u00e9stito interbibliotec\u00e2io. Pe de ci\u00f9, a NDL a forn\u00ecsce 'n serv\u00ec\u00e7io a pagam\u00e9nto de riprodu\u00e7i\u00f3n di file pe-i studi\u00f4zi rescid\u00e9nti a l'\u00e8stero. Da-o z\u00f9gno do 2017 a l'\u00e9 st\u00e6ta pianific\u00e2 a f\u00ecn do serv\u00ec\u00e7io NDL-OPAC pe-o dex\u00e9nbre do m\u00e6ximo \u00e0nno apr\u00eauvo a-o sl\u00e0nso de 'n n\u00eauvo scist\u00eama in sci\u00e2 R\u00e6.\nE cole\u00e7io\u00een digit\u00e2li da NDL (\"NDL Digital Collections\") forn\u00ecscian v\u00e0rri materi\u00e2li digit\u00e2li c\u00f3mme l\u00ecbbri r\u00e2ri, file \u00f2udiovix\u00eevi e materi\u00e2li o qu\u00e6 dir\u00ectto d'aot\u00f4 o l'\u00e9 sch\u00e9ito. I contegn\u00fbi che f\u00f3rman a Bibliot\u00eaca Digit\u00e2le do per\u00eeodo Meiji e a b\u00e0nca d\u00e6ti de inm\u00e0gine de l\u00ecbbri r\u00e2ri (v\u00e9dde ci\u00f9 in b\u00e0sso) s\u00f3n \u00f2ua dispon\u00ecbili in sc\u00ea cole\u00e7io\u00een digit\u00e2li da NDL, arch\u00ecvio ch'o l'\u00eaa ciam\u00f2u \"NDL Digitalized Contents\" sc\u00ecnn-a-o 2014.\nUnn-a de fon\u00e7ionalit\u00e6 ci\u00f9 inport\u00e0nti do sc\u00eeto d'Intern\u00e9tte da NDL a l'\u00e9 a Bibliot\u00eaca Digit\u00e2le do Per\u00eeodo Meiji (\u8fd1\u4ee3\u30c7\u30b8\u30bf\u30eb\u30e9\u30a4\u30d6\u30e9\u30ea- \"Kindai dejitaru raiburarii\", leteralm\u00e9nte \"Bibliot\u00eaca Digit\u00e2le de l'Et\u00e6 Rec\u00e9nte\". A Bibliot\u00eaca Digit\u00e2le a l'\u00e9 l'evolu\u00e7i\u00f3n in sci\u00e2 R\u00e6 do \"Maruzen Meiji Microfilm\", o prod\u00fbto de l'anbi\u00e7i\u00f4zo prog\u00e8tto de inser\u00ee in di microfilm t\u00f9tta a cole\u00e7i\u00f3n de l\u00ecbbri do per\u00eeodo Meiji, a qu\u00e6 a l'\u00e9 form\u00e2 da ci\u00f9 de 60.000 vol\u00f9mmi. A Bibliot\u00eaca Digit\u00e2le a cont\u00eagne de inm\u00e0gine de 'sti trav\u00e0ggi chi, i qu\u00e6 s\u00f3n spart\u00eei in tr\u00e6 categor\u00eee prin\u00e7ip\u00e6 in sci\u00e2 b\u00e2ze da \"Nippon Decimal Classification\" (NDC): 0 - Gener\u00e2le (\u7dcf\u8a18, \"s\u014dki\"); 1 - Filozof\u00eea (\u54f2\u5b66, \"tetsugaku\"); 2 - St\u00f6ia (\u6b74\u53f2, \"rekishi\"); 3 - Sc\u00e9nse soci\u00e2li (\u793e\u4f1a\u79d1\u5b66, \"shakai kagaku\"); 4 - Sc\u00e9nse natur\u00e2li (\u81ea\u7136\u79d1\u5b66, \"shizen kagaku\"); 5 - Ingegner\u00eea e manifat\u00fba (\u5de5\u5b66\u30fb\u5de5\u696d, \"k\u014dgaku/k\u014dgy\u014d\"); 6 - Ind\u00f9stria (\u7523\u696d, \"sangy\u014d\"); 7 - \u00c0rte e atl\u00e9tica (\u82b8\u8853\u30fb\u4f53\u80b2, \"geijutsu/taiiku\"); 8 - Lengo\u00e0ggi (\u8a9e\u5b66, \"gogaku\") e 9 - Letiat\u00fba (\u6587\u5b66, \"bungaku\").\nE inm\u00e0gine no s\u00f3n codifich\u00e6, e d\u00f3nca a no l'\u00e9 posc\u00ecbile efeto\u00e2 de ri\u00e7\u00e8rche pe t\u00e8sto; a \u00f2gni m\u00f2ddo a ri\u00e7\u00e8rca in Giapon\u00e9ize pe t\u00ectolo, aot\u00f4, edit\u00f4, sog\u00e8tto e som\u00e2io di trav\u00e0ggi inta b\u00e0nca d\u00e6ti a l'\u00e9 posc\u00ecbile. I peri\u00f2dichi do per\u00eeodo Meiji no s\u00f3n incl\u00fbzi inte 'sta cole\u00e7i\u00f3n chi. A Bibliot\u00eaca Digit\u00e2le de l'\u00e9poca Meiji a l'\u00e9 st\u00e6ta un\u00eea inte Cole\u00e7io\u00een digit\u00e2li da Bibliot\u00eaca da NDL into 2015.\nO sc\u00eeto da NDL o cont\u00eagne a b\u00e0nca d\u00e6ti de inm\u00e0gine de l\u00ecbbri r\u00e2ri (\u8cb4\u91cd\u66f8\u753b\u50cf\u30c7\u30fc\u30bf\u30d9\u30fc\u30b9, \"kich\u014dsho gaz\u014d d\u0113tab\u0113su\") asc\u00ec, 'na cole\u00e7i\u00f3n de inm\u00e0gine digit\u00e2li de 37.000 l\u00ecbbri con ilustra\u00e7io\u00een p\u00f9blich\u00e6 pr\u00ecmma do per\u00eeodo Edo. \u00c0nche a ri\u00e7\u00e8rca in giapon\u00e9ize pe t\u00ectolo, aot\u00f4 e n\u00f9mero de elem\u00e9nto a l'\u00e9 posc\u00ecbile inte 'sta b\u00e0nca d\u00e6ti chi. A b\u00e0nca d\u00e6ti de inm\u00e0gine de l\u00ecbbri r\u00e2ri a l'\u00e9 st\u00e6ta integr\u00e2 inti \"NDL Digitalized Contents\", d'ancheu Cole\u00e7io\u00een digit\u00e2li da NDL, into 2012.\nA NDL a forn\u00ecsce 'na b\u00e0nca d\u00e6ti di verb\u00e2li, s\u00e9gge da Di\u00eata Inperi\u00e2le che da Di\u00eata Na\u00e7ion\u00e2le, i s\u00f4li inta b\u00e0nca d\u00e6ti in sci\u00e2 R\u00e6 da NDL inti qu\u00e6 a ri\u00e7\u00e8rca pe t\u00e8sto a fon\u00e7i\u00f3nnn-a pe t\u00f9tto o pap\u00ea. T\u00f9tti i verb\u00e2li da-a crea\u00e7i\u00f3n da Di\u00eata Na\u00e7ion\u00e2le a-a giorn\u00e2 d'ancheu s\u00f3n dispon\u00ecbili inta b\u00e0nca d\u00e6ti; pe c\u00f3ntra i s\u00f4li verb\u00e2li aotoalm\u00e9nte dispon\u00ecbili da Di\u00eata Inperi\u00e2le s\u00f3n qu\u00e9lli de s\u00f2 \u00f9rtime d\u00f4e sescio\u00een, \u00f6 s\u00e6 qu\u00e9lle da-o nov\u00e9nbre do 1946 a-o m\u00e0zzo do 1947."}
{"id": "29416", "revid": "1211", "url": "https://lij.wikipedia.org/wiki?curid=29416", "title": "Bailo", "text": "Un bailo (pr. /'bajlu/) \u00f2 b\u0153\u00fclo (pr. /'b\u00f8jlu/) \u00f2 bavullo\n \u00f2 asc\u00ed b\u00e6ulo (ciu antigamente baullo - da-o spagnollo \"\") o l'\u00e8 'n tipo de capiente cascia da vi\u00e6gio, de legno, c\u0153uio, carton \u00f2 atro materi\u00e2, soventi co-i canti, i spighi e i bordi rinfor\u00e7\u00e6 de metallo e l'interno fodrao de pap\u00ea, pe contegn\u00ee do vestiaio e atra roba.\nDescri\u00e7ion.\nO coercio into lao de d'ato o l'\u00e9 pe-o ciu convesso e o s'arve \u00e0 reb\u00e2sa, saiv'\u00e0 d\u00ee ch'o ven sciu gjando insce-e mappe atac\u00e6 a-o lao de der\u00ea, mentre insci-o lao davanti o p\u0153u aveighe un \u00f2 ciu caina\u00e7\u00e7i \u00f2 s\u00e6 de lengoette co' ina fissua vertic\u00e2 pe ser\u00e2 o bailo co-o luchetto (caina\u00e7\u00e7i da luchetto) \u00f2 munii de 'n nazetto, \u00f2 acricao, che quande vegnan zu o va \u00e0 infi\u00e2se inta fissua da ciav\u0153\u00fca. \nInsci-i doi loei curti de sollito gh'\u00e8 'na maneggia pe-o transporto. I baili ciu picin a maneggia p\u0153uan aveighela insci-o coercio.\n\u00c0 l'interno, atac\u00e6 a-o fondo, ghe p\u0153u ese un p\u00e2 de \u00e7enge, \u00f2 corezze, da strenze con de stecche pe tegn\u00ee ferma a roba.\nAtri scignific\u00e6.\nInta segonda edi\u00e7ion do vocabolaio Caza\u00e7\u00e7a do 1876, a pag. 130, tra-i scignific\u00e6 de \"b\u0153\u00fclo\" (scrito \"be\u00fblo\") gh'\u00e8 quello de \"coverta\" \u00f2 s\u00e6 a covertua de pria di paapeti, foscia pi-a forma convessa ch'a-a f\u00e2 assumegi\u00e2 \u00e0 'n coercio de bailo; gh'\u00e8 asc\u00ec quello de \"burello\", ch'a sai\u00e6 a \"caviggia da inciongi\u00e2\" do vocabolaio Caza\u00e7\u00e7a do 1851 e o \"cavigiotto\" do di\u00e7ionaio de l'Oiv\u00ea do 1851, \u00f2 s\u00e6 o \"borrello\" che-o Nobiasco into so di\u00e7ionaio do 1934 a p. 21 o traduxe con \"bielo\" (scrito \"by\u0113lu\"), saiv'\u00e0 d\u00ee in t\u00f2cco de legno cilindrico ch'o serve a un\u00ee doi cavi (i doi cavi se fan fin\u00ee con do\u00ee \u0153uggi, s'infia un cavo inte l'\u0153uggio de l'atro e o tocco de legno inte l'\u0153uggio do primmo): primma de ipotiz\u00e2 che in zeneize existesse 'na forma \"berullo\" alternativa a \"burello\" da-a qu\u00e6 pori\u00e6 ese derivao questo \"be\u00fblo\", l'\u00e8 o caxo de conscider\u00e2 a poscibilit\u00e6 che ch\u00ec o Caza\u00e7\u00e7a o no se segge sbaliao \u00e0 leze i so aponti e o l'agge pigiao \"b\u00fb\u00eblo\" pe \"be\u00fblo\" (dif\u00e6ti subbito doppo gh'\u00e8 in atro er\u00f4: invece de \"\"cavo\" gh'\u00e8 scrito \"carro\"\"), e comonque segge \"b\u00fb\u00eblo\" che \"be\u00fblo\" inte sta segonda a\u00e7e\u00e7ion o l'avi\u00e6 dovuo ese un lemma \u00e0 parte."}
{"id": "29419", "revid": "12052", "url": "https://lij.wikipedia.org/wiki?curid=29419", "title": "National Diet Library", "text": ""}
{"id": "29420", "revid": "12052", "url": "https://lij.wikipedia.org/wiki?curid=29420", "title": "Europeana", "text": "Europeana a l'\u00e9 'n port\u00e2 d'Intern\u00e9tte cre\u00f2u da l'Uni\u00f3n Eorop\u00eaa ch'o cont\u00eagne e cole\u00e7io\u00ecn digitaliz\u00e6 do patrim\u00f2nio coltur\u00e2le de ci\u00f9 de 3.000 institu\u00e7io\u00ecn de t\u00f9tta Eor\u00f6pa. O l'incl\u00f9dde e registra\u00e7io\u00ecn de ci\u00f9 de 50 milio\u00ecn de artef\u00e6ti coltur\u00e2li e scent\u00ecfichi, m\u00ecssi ins\u00e9mme inte 'na s\u00f4la piataf\u00f3rma e prezent\u00e6 inte 'na gr\u00e0nde vari\u00eat\u00e6 de m\u00f2ddi pe-i ut\u00e9nti mod\u00e8rni. O prot\u00f2tipo de Europeana o l'\u00e9 st\u00e6to o European Digital Library Network (EDLnet), cre\u00f2u into 2008. \nA \"Europeana Foundation\" a l'\u00e9 l'\u00f2rgano de gov\u00e8rno de l'\u00e9nte, o qu\u00e6 o l'\u00e9 costito\u00eeo seg\u00f3ndo a l\u00e9zze oland\u00e9ize c\u00f3mme Stichting Europeana. \nSt\u00f6ia.\nEuropeana a l'\u00e0 av\u00fbo in\u00ec\u00e7io apr\u00eauvo a 'na l\u00e9tia spedi\u00e2 conzontam\u00e9nte inte l'arv\u00ee do 2005 da Jacques Chirac, Prescid\u00e9nte da Rep\u00f9brica Fran\u00e7\u00e9ize, e i pr\u00ecmmi min\u00ecstri de Germ\u00e0nia, Sp\u00e0gna, It\u00e0lia, Pol\u00f2nia e Ungher\u00eea a-o Prescid\u00e9nte da Comisci\u00f3n Eorop\u00eaa, Jos\u00e9 Manuel Dur\u00e3o Barroso. Inte 'sta l\u00e9tia chi a l'\u00eaa sponci\u00e2 a crea\u00e7i\u00f3n de 'na bibliot\u00eaca virto\u00e2le eorop\u00eaa de m\u00f2ddo da r\u00e9nde o patrim\u00f2nio coltur\u00e2le do V\u00eagio Contin\u00e9nte ci\u00f9 acesc\u00ecbile a t\u00f9tti.\nQu\u00e9sta l\u00e9tia a l'\u00e0 contribo\u00eeo a d\u00e2 'n ar\u00e9nbo in ci\u00f9 a-o trav\u00e0ggio che a Dire\u00e7i\u00f3n Gener\u00e2le de Socj\u00eat\u00e6 de Informa\u00e7i\u00f3n e di Media da Comisci\u00f3n Eorop\u00eaa a l'av\u00e9iva za f\u00e6to inti \u00f9rtimi d\u00eax'\u00e0nni, cosc\u00ec c\u00f3mme o prog\u00e8tto \"Telematics for Libraries\". A l'\u00e0 \u00e0nche d\u00e6to 'n f\u00f2rte ar\u00e9nbo de t\u00eepo pol\u00ectico a-a strateg\u00eea da Dire\u00e7i\u00f3n (i2010: comunica\u00e7i\u00f3n in sce bibliot\u00eache digit\u00e2li), public\u00e2 into set\u00e9nbre do 2005. Qu\u00e9sto o l'\u00e0 m\u00ecsso in ci\u00e6o l'inten\u00e7i\u00f3n de cre\u00e2 e sostegn\u00ee 'na bibliot\u00eaca digit\u00e2le eorop\u00eaa, ch'a \u00f2pera inte t\u00f9tta l'Uni\u00f3n Eorop\u00eaa de m\u00f2ddo da incorag\u00ee a cresci\u00e0nsa de socj\u00eat\u00e6 de informa\u00e7i\u00f3n e de ind\u00f9strie di Media corel\u00e6.\nO pr\u00ecmmo prog\u00e8tto ch'o l'\u00e0 inandi\u00f2u a costru\u00e7i\u00f3n de Europeana o l'\u00e9 st\u00e6to o \"European Digital Library Network\" (EDLnet), o qu\u00e6 r\u00f2llo o l'\u00eaa qu\u00e9llo de stabil\u00ee 'n mod\u00e9llo de prot\u00f2tipo de 'n serv\u00ec\u00e7io incentr\u00f2u in sce l'ut\u00e9nte, in gr\u00e0ddo de fon\u00e7ion\u00e2 f\u00eaua di conf\u00ecn na\u00e7ion\u00e2li e in v\u00e0rri dom\u00ecnni d'Intern\u00e9tte. A Comisci\u00f3n Eorop\u00eaa a l'\u00e0 finan\u00e7i\u00f2u EDLnet pe m\u00e9zzo do s\u00f2 progr\u00e0mma eContentplus.\nO prot\u00f2tipo do \"European Digital Library Network\" o l'\u00e9 st\u00e6to avi\u00f2u a-i 20 de nov\u00e9nbre do 2008. Ini\u00e7ialm\u00e9nte o permett\u00e9iva a v\u00ecxita de 4,5 milio\u00ecn de elem\u00e9nti digit\u00e2li, quantit\u00e6 d\u00f3ggia do prev\u00ecsto, e o l'\u00e0 ri\u00e7ev\u00fbo di contrib\u00fbti in d\u00e6ti da ci\u00f9 de 'n migi\u00e2 de difer\u00e9nti \u00f2rganiza\u00e7io\u00ecn, incl\u00fbze bibliot\u00eache, galer\u00eee e cole\u00e7io\u00ecn de mus\u00eai de f\u00e0mma interna\u00e7ion\u00e2le scito\u00e6 inta v\u00e0rie capit\u00e2li eorop\u00eae.\nO suces\u00f4 de EDLnet, \u00f6 s\u00e6 Europeana versci\u00f3n 1.0, o l'\u00e9 st\u00e6to cre\u00f2u into frev\u00e2 do 2009. O l'\u00e9 rest\u00f2u at\u00eevo pe do\u00ee \u00e0nni e m\u00eazo e, into 2010, o prot\u00f2tipo ini\u00e7i\u00e2le o l'\u00eaa \u00f2rm\u00e2i do t\u00f9tto svilup\u00f2u, d\u00e0ndo a poscibilit\u00e6 de v\u00e9dde ci\u00f9 de 10 milio\u00ecn de elem\u00e9nti digit\u00e2li de \u00f2pere coltur\u00e2li. N\u00eauve fon\u00e7ionalit\u00e6 s\u00f3n st\u00e6te az\u00f3nte into 2011, c\u00f3mme 'n scist\u00eama de tradu\u00e7i\u00f3n e 'na fon\u00e7i\u00f3n ch'a perm\u00e9tte d'est\u00e9nde e ri\u00e7\u00e8rche in sce de \u00e2tre piataf\u00f3rme asc\u00ec, Wikipedia incl\u00fbza.\nFon\u00e7io\u00ecn e descri\u00e7i\u00f3n.\nEuropeana a cont\u00eagne de cole\u00e7io\u00ecn de mus\u00eai digitaliz\u00e6 a m\u00ecsse in sci\u00e2 R\u00e6.\nEuropeana a perm\u00e9tte a v\u00ecxita a v\u00e0rri t\u00eepi de contegn\u00fbi, i qu\u00e6 v\u00eagnan da desp\u00e6gie tipolog\u00eee de institu\u00e7io\u00ecn coltur\u00e2li. I \u00f2g\u00e8tti digit\u00e2li che i ut\u00e9nti p\u00eauan trov\u00e2 in sce Europeana no s\u00f3n arch\u00ecvi\u00e6 inte 'na b\u00e0nca d\u00e6ti centraliz\u00e2 ma bensc\u00ec r\u00e8stan inte relat\u00eeve institu\u00e7io\u00ecn coltur\u00e2li, \u00f2spit\u00e6 inti s\u00f2 \"network\". Europeana a l'arech\u00e9ugge de informa\u00e7io\u00ecn d\u00eete metad\u00e6ti in sc\u00ee v\u00e0rri \u00f2g\u00e8tti, \u00f3ltre che 'n'inm\u00e0gine pic\u00ecnn-a de qu\u00e9sti. I ut\u00e9nti \u00e7\u00e8rcan 'ste informa\u00e7io\u00een chi e, qu\u00e0nde \u00e0n trov\u00f2u qu\u00e9lle de pr\u00f2pio inter\u00e8sse, se v\u00eauan v\u00e9dde t\u00f9tti i d\u00e6ti in sce qu\u00e9lla \u00f2pera, d\u00eavan sciac\u00e2 in sci\u00f4 colegam\u00e9nto a-o sc\u00eeto \u00f2rigin\u00e2le da-o qu\u00e6 v\u00eagnan e informa\u00e7io\u00een.\nV\u00e0rie tipolog\u00eee de \u00f2rganiza\u00e7io\u00ecn coltur\u00e2li, c\u00f3mme bibliot\u00eache, mus\u00eai, arch\u00ecvi e cole\u00e7io\u00ecn \u00f2udiovix\u00eeve, in\u00e0ndian o pr\u00f2pio contegn\u00fbo in m\u00f2ddi desp\u00e6gi e seg\u00f3ndo st\u00e0ndard difer\u00e9nti, con di proc\u00eade che p\u00eauan cangi\u00e2 tra-i v\u00e0rri p\u00e0ixi. Pe r\u00e9nde ci\u00f9 f\u00e0\u00e7ile a ri\u00e7\u00e8rca de informa\u00e7io\u00ecn, qu\u00e9ste d\u00eavan \u00ease m\u00e0p\u00e6 inte 'n \u00f9nico st\u00e0ndard com\u00f9n, ciam\u00f2u \"Europeana Semantic Elements\" e baz\u00f2u in sce \"Dublin Core\". Qu\u00e9sto st\u00e0ndard pe-i metad\u00e6ti o l'ad\u00eauvia 'n proc\u00eade a-o m\u00ecnimo com\u00f9n denominat\u00f4 pe l'integra\u00e7i\u00f3n de v\u00e0rri t\u00eepi de contegn\u00fbo digit\u00e2le. Into 2010 o l'\u00e9 st\u00e6to introd\u00fbto o Europeana Data Model, 'n stand\u00e0rd pe-i metad\u00e6ti ci\u00f9 r\u00eccco, de m\u00f2ddo da agiut\u00e2 a forn\u00ee a-i ut\u00e9nti informa\u00e7io\u00ecn in ci\u00f9.\nEuropeana a l'ac\u00e9tta i metad\u00e6ti in sc\u00ee \u00f2g\u00e8tti digit\u00e2li, s\u00e9nsa pigi\u00e2 nisci\u00f9nn-a decix\u00f3n in sci\u00e2 digitaliza\u00e7i\u00f3n. Def\u00e6ti, t\u00f9tte e decixo\u00ecn in sce qu\u00e6 \u00f2g\u00e8tti d\u00eavan \u00ease digitaliz\u00e6 s\u00f3n pigi\u00e6 da l'\u00f2rganiza\u00e7i\u00f3n propi\u00eat\u00e2ia do materi\u00e2le.\nCi\u00f9 de 3.000 institu\u00e7io\u00ecn de t\u00f9tta Eor\u00f6pa \u00e0n contribo\u00eeo a Europeana, incl\u00fbzo o Rijksmuseum, a British Library e o Louvre. D\u00e6ti in sce ci\u00f9 de 10 milio\u00ecn de artef\u00e6ti coltur\u00e2li e scent\u00ecfichi s\u00f3n st\u00e6ti m\u00ecssi ins\u00e9mme in sci\u00e2 piataf\u00f3rma de Europeana, prez\u00e9nt\u00e6 inte di m\u00f2ddi div\u00e8rsci pe-i v\u00e0rri ut\u00e9nti, da-i smartphone a-e API.\nStrateg\u00eee.\nInto s\u00f2 ci\u00e0n strat\u00e9gico pe-o per\u00eeodo 2011-2015, public\u00f2u into zen\u00e2 do 2011, Europeana a l'\u00e0 sotolini\u00f2u i qu\u00e0ttro \u00f2biet\u00eevi strat\u00e9gichi seg\u00f3ndo i qu\u00e6 model\u00e2 o s\u00f2 fut\u00fbro svil\u00f9ppo:\nO suces\u00eevo ci\u00e0n strat\u00e9gico o l'\u00e9 st\u00e6to svilup\u00f2u in sci\u00f4 per\u00eeodo 2015-2020.\n\u00d2rganiza\u00e7i\u00f3n.\nA \"Europeana Foundation\" (Fonda\u00e7i\u00f3n Europeana) a l'\u00e9 l'\u00f2rgano de gov\u00e8rno do serv\u00ec\u00e7io Europeana. I s\u00f2 m\u00e9nbri s\u00f3n i prescid\u00e9nti e i direto\u00ee de v\u00e0rie asocia\u00e7io\u00ecn pe-o patrim\u00f2nio coltur\u00e2le e asocia\u00e7io\u00ecn de informa\u00e7i\u00f3n. A Fonda\u00e7i\u00f3n a prom\u00eauve a colabora\u00e7i\u00f3n tra i mus\u00eai, i arch\u00ecvi, e cole\u00e7io\u00ecn \u00f2udiovix\u00eeve e e bibliot\u00eache, de m\u00f2ddo che i ut\u00e9nti de qu\u00e9ste institu\u00e7io\u00ecn po\u00easan av\u00e9i 'n'intr\u00e2 a-i pr\u00f2ppi contegn\u00fbi incl\u00fbza pe m\u00e9zzo de Europeana e de \u00e2tri serv\u00ec\u00e7\u00e7i.\nA Fonda\u00e7i\u00f3n l'\u00e9 costito\u00eea seg\u00f3ndo o dir\u00ectto oland\u00e9ize c\u00f3mme Stichting Europeana e a l'\u00e0 a s\u00f2 s\u00eade inta Koninklijke Bibliotheek (Bibliot\u00eaca Re\u00e2 di P\u00e0ixi B\u00e0sci), a bibliot\u00eaca na\u00e7ion\u00e2le di P\u00e0ixi B\u00e0sci. A forn\u00ecsce 'n qu\u00e0ddro giur\u00ecdico pi-\u00e2 governance de Europeana, inpieg\u00e0ndo o person\u00e2, fax\u00e9ndo de \u00f2f\u00e8rte pe finan\u00e7iam\u00e9nti e permett\u00e9ndo a sostegnibilit\u00e6 do serv\u00ec\u00e7io.\nL'ato\u00e2le diret\u00f4 esecut\u00eevo da Fonda\u00e7i\u00f3n Europeana a l'\u00e9 Harry Verwayen.\nProg\u00e8tti Europeana.\nA gh'\u00e9 v\u00e0rri prog\u00e8tti, o cosc\u00ec d\u00eeto gr\u00f9ppo Europeana (\"Europeana Group\"), che stan d\u00e0ndo solu\u00e7io\u00ecn tecnol\u00f2giche e contegn\u00fbi a Europeana. Qu\u00e9sto s\u00f3n gest\u00eei da v\u00e0rie institu\u00e7io\u00ecn do patrim\u00f2nio coltur\u00e2le e s\u00f3n in p\u00e0rte finan\u00e7i\u00e6 da-o progr\u00e0mma eContentplus da Comisci\u00f3n Eorop\u00eaa e da-o progr\u00e0mma de sup\u00f2rto a l\"'Information and Communications Technologies Policy Support Programme\" (ICT PSP).\nI prog\u00e8tti do gr\u00f9ppo Europeana s\u00f3n:\nFinan\u00e7iam\u00e9nti.\nEuropeana e i \u00e2tri prog\u00e8tti che forn\u00ecscian contegn\u00fbi a Europeana.eu s\u00f3n st\u00e6ti finan\u00e7i\u00e6 da-a Comisci\u00f3n Eorop\u00eaa s\u00f3tt'a-o progr\u00e0mma eContentplus, l\"'Information and Communications Technologies Policy Support Programme\" (ICT PSP) e \u00e2tri progr\u00e0mmi sc\u00ecmili. Pe parte\u00e7ip\u00e2 inte 'na s\u00e9rie cosc\u00ec \u00e0npia de prog\u00e8tti, i qu\u00e6 ri\u00e7\u00e9ivan f\u00f3ndi da-a Comisci\u00f3n pe 'n tot\u00e2le do 50-100% di pr\u00f2ppi c\u00f3sti, da-i qu\u00e6 s\u00f3n per\u00f2 escl\u00fbze e sp\u00e9ize gener\u00e2li, Europeana a fa 'n scignificat\u00eevo afidam\u00e9nto in sc\u00ee finan\u00e7iam\u00e9nti proveni\u00e9nti da-i minist\u00eari de colt\u00fba e deduca\u00e7i\u00f3n di P\u00e0ixi m\u00e9nbri."}
{"id": "29422", "revid": "12052", "url": "https://lij.wikipedia.org/wiki?curid=29422", "title": "Bibliot\u00eaca Na\u00e7ion\u00e2le de Oustr\u00e0lia", "text": "A Bibliot\u00eaca Na\u00e7ion\u00e2le de Oustr\u00e0lia (in ingl\u00e9ize \"National Library of Australia\", NLA), precedentem\u00e9nte conosci\u00fba c\u00f3mme \"Commonwealth National Library\" e \"Commonwealth Parliament Library\", a l'\u00e9 a ci\u00f9 gr\u00e0nde bibliot\u00eaca de refer\u00e9nse d'Oustr\u00e0lia e a respons\u00e0bile, s\u00f3tt'a-i t\u00e8rmini do \"National Library Act 1960\", do \"mantegnim\u00e9nto e do svil\u00f9ppo de 'na cole\u00e7i\u00f3n na\u00e7ion\u00e2le de materi\u00e2le libr\u00e2io, incl\u00fbza 'na cole\u00e7i\u00f3n conpl\u00eata de scr\u00eeti in sce l'Oustr\u00e0lia e i \u00e7itad\u00ecn oustrali\u00e9n\", d\u00f3nca fon\u00e7ion\u00e0ndo c\u00f3mme 'na bibliot\u00eaca na\u00e7ion\u00e2le asc\u00ec. A s\u00f2 s\u00eade centr\u00e2le a l'\u00e9 a Parkes, Canberra, into Terit\u00f6io da Capit\u00e2le Oustrali\u00e0nn-a. \nCre\u00e2 into 1960 co-o \"National Library Act\", a-a f\u00ecn do z\u00f9gno do 2019 a s\u00f2 cole\u00e7i\u00f3n a l'\u00eaa form\u00e2 da 7.717.579 \u00f2g\u00e8tti, co-i s\u00f2 manoscr\u00eeti che \u00f2cup\u00e2van 17.950 m\u00eatri qu\u00e0ddri de sp\u00e0\u00e7io in sc\u00ea sganz\u00eee. A NLA a l'\u00f2spita e gest\u00ecsce \u00e0nche l'avox\u00f2u serv\u00ec\u00e7io de scov\u00e8rta do patrim\u00f2nio coltur\u00e2le Trove, o qu\u00e6 o l'incl\u00f9dde l'intr\u00e2 inte l\"'Australian Web Archive\" e into \"National edeposit\" (NED), 'na gr\u00e0nde cole\u00e7i\u00f3n de giorn\u00e2li, pap\u00ea ofi\u00e7i\u00e6, manoscr\u00eeti e inm\u00e0gine digitaliz\u00e6, cosc\u00ec c\u00f3mme di materi\u00e2li \"born-digital\". \nSt\u00f6ia.\nInto 1901 a Bibliot\u00eaca Parlament\u00e2re do Commonwealth (\"Commonwealth Parliament Library\") a l'\u00e9 st\u00e6ta cre\u00e2 pe serv\u00ee l'ap\u00e9nn-a form\u00f2u Parlam\u00e9nto Feder\u00e2le de l'Oustr\u00e0lia. Da-a s\u00f2 crea\u00e7i\u00f3n a Bibliot\u00eaca Parlament\u00e2re do Commonwealth a l'\u00e9 st\u00e6ta svilup\u00e2 de m\u00f2ddo d'av\u00e9i 'n'inport\u00e0nte cole\u00e7i\u00f3n a b\u00e2ze na\u00e7ion\u00e2le. Into 1907 a Comisci\u00f3n Parlament\u00e2re Un\u00eea de Bibliot\u00eache s\u00f3tt'a-a dire\u00e7i\u00f3n do s\u00f2 Prescid\u00e9nte, Sir Frederick William Holder, a l'\u00e0 defin\u00eeo l'\u00f2biet\u00eevo da Bibliot\u00eaca Parlament\u00e2re do Commonwealth con 'ste par\u00f2lle chi:\nDa-o 1923, do\u00ee n\u00f3mmi s\u00f3n st\u00e6ti comunem\u00e9nte d\u00eauvi\u00e6: Bibliot\u00eaca Na\u00e7ion\u00e2le do Commonwealths (\"Commonwealth National Library\") e Bibliot\u00eaca Parlament\u00e2re do Commonwealth (\"Commonwealth Parliament Library\") pe indic\u00e2, rispetivam\u00e9nte, a cole\u00e7i\u00f3n Na\u00e7ion\u00e2le e qu\u00e9lla Parlament\u00e2re.\nInto 1960 a Bibliot\u00eaca Na\u00e7ion\u00e2le de Oustr\u00e0lia a l'\u00e9 st\u00e6ta cre\u00e2 co-o \"National Library Act 1960\", e e d\u00f4e bibliot\u00eache s\u00f3n divent\u00e6 de institu\u00e7io\u00een separ\u00e6.\nS\u00eade.\nL'ato\u00e2le pal\u00e0sso da bibliot\u00eaca o l'\u00e9 st\u00e6to av\u00e8rto a-i 15 de ag\u00f3sto do 1968 da-o Pr\u00ecmmo Min\u00ecstro John Gorton. O pal\u00e0sso o l'\u00e9 'n prog\u00e8tto do st\u00f9dio de architet\u00fba Bunning and Madden, realiz\u00f2u into st\u00eele cl\u00e0scico despugi\u00f2u t\u00ecpico da f\u00ecn do XX s\u00e9colo. O p\u00f2rtego o l'\u00e9 decor\u00f2u co-o m\u00e0rmo, e vedr\u00e2te s\u00f3n 'n'\u00f2pera de Leonard French e i tr\u00e9i ar\u00e0ssi de Mathieu Mat\u00e9got. O pal\u00e0sso o l'\u00e9 st\u00e6to inser\u00eeo inta Commonwealth Heritage List oustrali\u00e0nn-a a-i 22 de z\u00f9gno do 2004.\nS\u00e2le de let\u00fba.\nA gr\u00e0nde costru\u00e7i\u00f3n da Bibliot\u00eaca Na\u00e7ion\u00e2le a l'\u00f2spita v\u00e0rie s\u00e2le de let\u00fba e cole\u00e7io\u00een. A-o ci\u00e0n ter\u00e9n a gh'\u00e9 a s\u00e2la de let\u00fba prin\u00e7ip\u00e2, d\u00f3nde a gh'\u00e9 a ci\u00f9 p\u00e0rte di termin\u00e2li pe coleg\u00e2se a-a R\u00e6 da Bibliot\u00eaca e d\u00f3nde o l'\u00e9 dispon\u00ecbile o colegam\u00e9nto wireless a l'Intern\u00e9tte asc\u00ec. V\u00e0rri serv\u00ec\u00e7\u00e7i s\u00f3n forn\u00eei \u00e0nche inta bibliot\u00eaca da-a z\u00f6na Giorn\u00e2li e St\u00f6ia Famili\u00e2re a-o ci\u00e0n ter\u00e9n, da-a S\u00e2la Let\u00fbe de Cole\u00e7io\u00een Speci\u00e2li a-o pr\u00ecmmo ci\u00e0n e da-e cole\u00e7io\u00een azi\u00e0tiche a-o liv\u00e9llo 3.\nCole\u00e7io\u00een.\nCole\u00e7i\u00f3n gener\u00e2le e oustrali\u00e0nn-a.\nA bibliot\u00eaca a l'arech\u00e9ugge materi\u00e2li prod\u00fbti da \u00e7itad\u00ecn oustr\u00e0li\u00e9n, pe-i oustrali\u00e9n \u00f2 in sce l'Oustr\u00e0lia, realiz\u00e6 inte t\u00f9tti i form\u00e2ti, no s\u00f4lo de \u00f2pere st\u00e0np\u00e6 c\u00f3mme l\u00ecbbri, st\u00f6ie a pont\u00e6, giorn\u00e2li, m\u00e0ppe, manif\u00e8sti, m\u00fbxiche e ephemera st\u00e0np\u00e6, ma \u00e0nche publica\u00e7io\u00een in sci\u00e2 R\u00e6 e \u00f2pere no p\u00f9blic\u00e6 c\u00f3mme manoscr\u00eeti, inm\u00e0gine e st\u00f6ie cont\u00e6. Into 1957, Hazel de Berg a l'\u00e0 incomens\u00f2u a registr\u00e2 scrito\u00ee, art\u00ecsti, muxic\u00ecsti e \u00e2tri oustrali\u00e9n lig\u00e6 a l'\u00e0rte, ariv\u00e0ndo a f\u00e2 squ\u00e6xi 1.300 interv\u00ecste. Ins\u00e9mme co-a Bibliot\u00eaca, a l'\u00e9 st\u00e6ta 'n pioni\u00eare into s\u00f2 c\u00e0npo in Oustr\u00e0lia, travagi\u00e0ndo con l'institu\u00e7i\u00f3n pe vintis\u00e8tte \u00e0nni.\n'N'inport\u00e0nte cole\u00e7i\u00f3n do t\u00eepo \"Australiana\" a l'\u00e9 qu\u00e9lla de John A. Ferguson. A Bibliot\u00eaca a l'\u00e0 de particol\u00e6 ecel\u00e9nse inte s\u00f2 cole\u00e7io\u00een, sp\u00e9cce into r\u00e0mmo de \u00e0rte do spet\u00e0colo, b\u00e0llo incl\u00fbzo.\nA Bibliot\u00eaca a cont\u00eagne 'na cole\u00e7i\u00f3n conscider\u00e9vole de materi\u00e2le libr\u00e2io gener\u00e2le e r\u00e2ro, \u00f3ltre che cole\u00e7io\u00een azi\u00e0tiche e da z\u00f6na do Pac\u00ecfico de liv\u00e9llo mondi\u00e2le che van a aoment\u00e2 e cole\u00e7io\u00een in sci\u00e2 colt\u00fba oustrali\u00e0nn-a. Pe de ci\u00f9, e cole\u00e7io\u00een de st\u00e0npe s\u00f3n s\u00f9port\u00e6 da gr\u00e9nde arecug\u00e9ite de microform. A Bibliot\u00eaca a cons\u00e8rva a Cole\u00e7i\u00f3n Braille da Ris\u00e8rva Na\u00e7ion\u00e2le asc\u00ec.\nC\u00f3mme 'na bibliot\u00eaca na\u00e7ion\u00e2le, a NLA in sci\u00e2 b\u00e2ze de dispoxi\u00e7ion contegn\u00fbe into \"Copyright Act 1968\" a l'arech\u00e9ugge seg\u00f3ndo o dep\u00f2xito leg\u00e2le 'na c\u00f2pia de \u00f2gni publica\u00e7i\u00f3n oustrali\u00e0nn-a, i qu\u00e6 edito\u00ee d\u00eavan prezent\u00e2la a-o mom\u00e9nto da s\u00f2 publica\u00e7i\u00f3n.\nA-a f\u00ecn de l'\u00e0nno finan\u00e7i\u00e2io oustrali\u00e0n 2018-2019, a cole\u00e7i\u00f3n da Bibliot\u00eaca Na\u00e7ion\u00e2le a l'\u00eaa form\u00e2 da 7.717.579 \u00f2g\u00e8tti, ci\u00f9 \u00e2tri 17.950 m\u00eatri de f\u00e9uggi scr\u00eeti a m\u00e0n. E cole\u00e7io\u00een da colt\u00fba oustrali\u00e0nn-a da Bibliot\u00eaca se s\u00f3n svil\u00f9p\u00e6 inta s\u00e9ncia ci\u00f9 gr\u00e0nde arecug\u00e9ita de materi\u00e2li in sci\u00f4 patrim\u00f2nio coltur\u00e2le oustrali\u00e0n de t\u00f9tta a na\u00e7i\u00f3n. Scrito\u00ee, edito\u00ee e ilustrato\u00ee oustrali\u00e9n s\u00f3n sp\u00e9sse v\u00f2tte ri\u00e7erc\u00e6 e b\u00e9n b\u00e9n rapr\u00e9zent\u00e6 inte cole\u00e7io\u00een, s\u00e9gge che e s\u00f2 \u00f2pere s\u00e9ggian p\u00f9blic\u00e6 in Oustr\u00e0lia che a l'\u00e8stero.\nA cole\u00e7i\u00f3n da Bibliot\u00eaca a l'incl\u00f9dde t\u00f9tti i form\u00e2ti de materi\u00e2le, da l\u00ecbbri, giorn\u00e2li, sc\u00eeti d'Intern\u00e9tte e manoscr\u00eeti a qu\u00e0ddri, inm\u00e0gine, m\u00e0ppe, m\u00fbxica e reg\u00ecstra\u00e7io\u00een de st\u00f6ie cont\u00e6, f\u00e9uggi scr\u00eeti a m\u00e0n e ephemera. Ci\u00f9 \u00f2 m\u00eano o 94,1% da cole\u00e7i\u00f3n da Bibliot\u00eaca o l'\u00e9 st\u00e6to catalog\u00f2u a-o l\u00f9ggio 2019, pe 'n tot\u00e2le de 5.453.888 \u00f2g\u00e8tti ce se p\u00eauan descrov\u00ee pe m\u00e9zzo do cat\u00e0logo in sci\u00e2 R\u00e6.\nCole\u00e7io\u00een digit\u00e2li.\nA bibliot\u00eaca a l'\u00e9 un di leader mondi\u00e2li inte t\u00e9cniche de conserva\u00e7i\u00f3n digit\u00e2le e a mant\u00eagne 'n arch\u00ecvio in sci\u00e2 R\u00e6 ciam\u00f2u \"Pandora Archive\", acesc\u00ecbile da l'Intern\u00e9tte pe m\u00e9zzo de \u00e7\u00e8rti sc\u00eeti sele\u00e7ion\u00e6, da-o 1996. L\"'Australian Web Archive\", public\u00f2u into m\u00e0rso do 2019, o m\u00e9tte ins\u00e9mme i d\u00e6ti de PANDORA, de l'\"Australian Government Web Archive\" (AGWA) e de \u00e2tri sc\u00eeti d'Intern\u00e9tte p\u00f9blic\u00e6 in Oustr\u00e0lia. Into bil\u00e0ncio feder\u00e2le do 2019, o gov\u00e8rno o l'\u00e0 m\u00ecsso a dispoxi\u00e7i\u00f3n 10 milio\u00een de d\u00f2lari oustrali\u00e9n pi-\u00e2 bibliot\u00eaca, da distribo\u00ee in qu\u00e0ttro \u00e0nni pi-\u00e2 crea\u00e7i\u00f3n de 'n f\u00f3ndo pi-\u00e2 digitaliza\u00e7i\u00f3n.\nA-o z\u00f9gno do 2019, a Bibliot\u00eaca a l'\u00e0 digitaliz\u00f2u \u00e0nche 'n tot\u00e2le de 5.508.008 inm\u00e0gine. Qu\u00e0nde posc\u00ecbile, qu\u00e9ste s\u00f3n c\u00e0reg\u00e6 diretam\u00e9nte in sci\u00e2 R\u00e6.\nSeg\u00f3ndo 'n emendam\u00e9nto a-o \"Copyright Act\" do 2016, t\u00f9tti i contegnu\u00ee cre\u00e6 da s\u00f9bito c\u00f3mme digit\u00e2li d\u00eavan \u00ease dep\u00f2xit\u00e6 inta bibliot\u00eaca asc\u00ec (con v\u00e0rie dispoxi\u00e7io\u00een pe-e bibliot\u00eache di st\u00e2ti feder\u00e2li asc\u00ec). A NLA da-o m\u00e0zzo 2019 a l'\u00f2spita e a gest\u00ecsce o serv\u00ec\u00e7io do \"National edeposit\" (NED). \"Libraries ACT\", \"Libraries Tasmania\", \"Northern Territory Library\", \"State Library of New South Wales\", \"State Library of Queensland\", \"State Library of South Australia\", \"State Library Victoria\" e a \"State Library of Western Australia\" s\u00f3n t\u00f9tte \u00f2rganiza\u00e7io\u00een m\u00e9nbre da colabora\u00e7i\u00f3n.\nCole\u00e7io\u00een azi\u00e0tiche.\nA Bibliot\u00eaca a l'\u00f2spita a ci\u00f9 gr\u00e0nde e a ci\u00f9 ativam\u00e9nte svilup\u00e2 viv\u00e0gna de ri\u00e7\u00e8rca in sce l'\u00c0zia in Oustr\u00e0lia e e ci\u00f9 gr\u00e9nde arecug\u00e9ite de l\u00e9ngoe azi\u00e0tiche inte t\u00f9tto l'emisf\u00earo oustr\u00e2le, con ci\u00f9 de m\u00eazo mili\u00f3n de vol\u00f9mmi inta cole\u00e7i\u00f3n, \u00f3ltre che \u00e0npie viv\u00e0gne in sci\u00e2 R\u00e6 e eletr\u00f2niche. A Bibliot\u00eaca a l'arech\u00e9ugge numer\u00f4ze viv\u00e0gne in sc\u00ee v\u00e0rri P\u00e0ixi azi\u00e0tichi scr\u00eete inte l\u00e9ngoe \u00f2cident\u00e2li \u00f2 \u00e0nche in Birm\u00e0n, Cin\u00e9ize, Persi\u00e0n, Indonezi\u00e0n, Giapon\u00e9ize, Khmer, Core\u00e0n, Laoti\u00e0n, Manc\u00e9ize, M\u00f3ngolo, Thailand\u00e9ize, Timor\u00e9ize e Vietnam\u00e9ize.\nA Bibliot\u00eaca a l'\u00e0 acat\u00f2u 'na s\u00e9rie inport\u00e0nte de arecug\u00e9ite in l\u00e9ngoe \u00f2cident\u00e2li e azi\u00e0tiche de ri\u00e7ercato\u00ee e bibliof\u00ecli. Tra de qu\u00e9ste a gh'\u00e9:\nE cole\u00e7io\u00een azi\u00e0tiche se p\u00eauan ri\u00e7erc\u00e2 pe m\u00e9zzo do cat\u00e0logo da Bibliot\u00eaca Na\u00e7ion\u00e2le.\nQu\u00e0ddri e manoscr\u00eeti.\nA Bibliot\u00eaca Na\u00e7ion\u00e2le a l'\u00f2spita 'n'\u00e0npia cole\u00e7i\u00f3n de qu\u00e0ddri e de manoscr\u00eeti. A cole\u00e7i\u00f3n de manoscr\u00eeti a cont\u00eagne ci\u00f9 de 26 milio\u00een de \u00f2g\u00e8tti separ\u00e6, crov\u00ecndo ci\u00f9 de 10.492 m\u00eatri de sp\u00e0\u00e7io in sc\u00ea sganz\u00eee (\"ACA Australian Archival Statistics\", 1998). A cole\u00e7i\u00f3n a l'\u00e9 pi-\u00e2 ci\u00f9 p\u00e0rte in sce l'Oustr\u00e0lia ma a gh'\u00e9 di inport\u00e0nti materi\u00e2li in sce Papoa N\u00eauva Goin\u00eaa, N\u00eauva Zel\u00e0nda e Pac\u00ecfico asc\u00ec. A cole\u00e7i\u00f3n a cont\u00eagne \u00e0nche 'na s\u00e9rie de arecug\u00e9ite de manoscr\u00eeti eorop\u00eai e azi\u00e0tichi \u00f2 di s\u00e9nci \u00f2g\u00e8tti che s\u00f3n st\u00e6ti ri\u00e7ev\u00fbi c\u00f3mme p\u00e0rte d'\u00e2tri gr\u00f9ppi de l\u00ecbbri.\nE cole\u00e7io\u00een de manoscr\u00eeti oustrali\u00e9n rem\u00f3ntan a-o per\u00eeodo de esplora\u00e7i\u00f3n mar\u00ectima e instala\u00e7i\u00f3n de col\u00f2nie, da-o XVIII s\u00e9colo a-a giorn\u00e2 d'ancheu, co-a ci\u00f9 p\u00e0rte di materi\u00e2li ch'o l'\u00e9 dat\u00f2u da-o 1890 in p\u00f6i. A cole\u00e7i\u00f3n a conpr\u00e9nde 'n gr\u00e0nde n\u00f9mero de p\u00e9ssi \u00f9nichi ece\u00e7ion\u00e2li, c\u00f3mme o Cartol\u00e2io de Chertsey do XIV s\u00e9colo, o giorn\u00e2le de b\u00f2rdo de James Cook in sce l'HMS \"Endeavour\", inser\u00eeo into Reg\u00ecstro da Mem\u00f6ia do M\u00f3ndo do 2001, i di\u00e2i de Robert O'Hara Burke e William John Wills da spedi\u00e7i\u00f3n de Burke e Wills, e o reg\u00ecstro do vi\u00e2gio de Charles Kingsford Smith e Charles Ulm in sci\u00f4 \"Southern Cross\".\nInta cole\u00e7i\u00f3n a l'\u00e9 raprezent\u00e2 'n'\u00e0npia g\u00e0mma de indiv\u00ecdoi e de fam\u00ecgge, sp\u00e9cce inti c\u00e0npi da pol\u00ectica, da p\u00f9blica aministra\u00e7i\u00f3n, da diploma\u00e7\u00eea, do ti\u00e2tro, de l'\u00e0rte, da letiat\u00fba, da bovinicolt\u00fba e da religi\u00f3n. Ez\u00e9npi de qu\u00e9sti scr\u00eeti s\u00f3n i pap\u00ea de Alfred Deakin, John Latham, Keith Murdoch, Hans Heysen, John Monash, Vance e Nettie Palmer, Alec Derwent Hope, Manning Clark, David Williamson, W.M. Hughes, Robert Menzies, William McMahon, Richard Casey, Geoffrey Dutton, Peter Sculthorpe, Daisy Bates, Jessie Street e qu\u00e9lli de Eddie Mabo e de James Cook, t\u00f9tti do\u00ee inser\u00eei tra i pap\u00ea into Reg\u00ecstro da Mem\u00f6ia do M\u00f3ndo de l'UNESCO into 2001.\nA Bibliot\u00eaca a l'\u00e0 \u00e0nche acat\u00f2u i reg\u00ecstri de v\u00e0rie \u00f2rganiza\u00e7io\u00een na\u00e7ion\u00e2li no governat\u00eeve, tra e qu\u00e6 se p\u00eauan aregord\u00e2 i reg\u00ecstri di Segret\u00e2i Feder\u00e2li do Part\u00eeo Liber\u00e2le, de l'ALP, di Democr\u00e0tichi, do RSL, de l'\"Australian Inland Mission\", de l'\"Australian Union of Students\", de l'\"Australian Ballet\", de l'\"Australian Elizabethan Theatre Trust\", de l'\"Australian Institute of Urban Studies\", de \"Australian Industries Protection League\", de l\"'Australian Conservation Foundation\" e di \"Australian Council of National Trusts\". Pe de ci\u00f9, a Bibliot\u00eaca a l'\u00e0 ci\u00f9 \u00f2 m\u00eano 37.000 bob\u00ecnn-e de microfilm de manoscr\u00eeti e pap\u00ea in arch\u00ecvio, pi-\u00e2 ci\u00f9 p\u00e0rte di ac\u00e0tti da l'\u00e8stero e de inter\u00e8sse oustrali\u00e0n \u00f2 da z\u00f6na do Pac\u00ecfico.\nA cole\u00e7i\u00f3n de qu\u00e0ddri da Bibliot\u00eaca Na\u00e7ion\u00e2le a l'incentr\u00e2 in sc\u00ea pers\u00f3nn-e, l\u00eaughi e f\u00e6ti oustrali\u00e9n, da-e pr\u00ecmme esplora\u00e7io\u00een eorop\u00eae into Pac\u00ecfico Meridion\u00e2le a-i f\u00e6ti d'ancheu. Trav\u00e0ggi art\u00ecstichi e fotograf\u00eee s\u00f3n st\u00e6ti ac\u00e0t\u00e6 sorviat\u00f9tto pe-o s\u00f2 val\u00f4 informat\u00eevo, \u00f3ltre che pi-\u00e2 s\u00f2 inport\u00e0nsa c\u00f3mme pap\u00ea st\u00f2richi.\nI t\u00eepi de \u00f2pere raprez\u00e9nt\u00e6 inta cole\u00e7i\u00f3n incl\u00f9ddan inm\u00e0gine, dis\u00e9gni, acquer\u00e9lle, \u00eaui, litograf\u00eee, incixo\u00een, \u00e6goef\u00f3rte e scult\u00fbe/b\u00f9sti.\nServ\u00ec\u00e7\u00e7i.\nA Bibliot\u00eaca Na\u00e7ion\u00e2le de Oustr\u00e0lia a l'\u00e0 'n r\u00f2llo de leader na\u00e7ion\u00e2le into svil\u00f9ppo e inta gesti\u00f3n do serv\u00ec\u00e7\u00e7i colaborat\u00eevi in sci\u00e2 R\u00e6 co-a comunit\u00e6 de \u00e2tre bibliot\u00eache do p\u00e0ize, rend\u00e9ndo ci\u00f9 f\u00e0\u00e7ile pe-i ut\u00e9nti trov\u00e2 e vixit\u00e2 e viv\u00e0gne informat\u00eeve a liv\u00e9llo na\u00e7ion\u00e2le. A forn\u00ecsce serv\u00ec\u00e7\u00e7i a bibliot\u00eache, edito\u00ee e a-o p\u00f9blico in gener\u00e2le, con l'inscri\u00e7i\u00f3n, dispon\u00ecbile pe-i \u00e7itad\u00ecn oustrali\u00e9n, ch'a da di serv\u00ec\u00e7\u00e7i in ci\u00f9.\nTra i v\u00e0rri conpon\u00e9nti di serv\u00ec\u00e7\u00e7i a gh'\u00e9:\nTrove.\nI serv\u00ec\u00e7\u00e7i in sci\u00e2 R\u00e6 minson\u00e6 de d'\u00e2to, e \u00e2tri de ci\u00f9, s\u00f3n acesc\u00ecbili pe m\u00e9zzo do serv\u00ec\u00e7io Trove, o qu\u00e6 o l'\u00e9 st\u00e6to avi\u00f2u into 2009. Trove o m\u00e9tte ins\u00e9mme e b\u00e0nche d\u00e6ti de bibliot\u00eache in sci\u00e2 R\u00e6, co-in serv\u00ec\u00e7io na\u00e7ion\u00e2le centraliz\u00f2u ch'o l'\u00e9 st\u00e6to realiz\u00f2u co-a colabora\u00e7i\u00f3n de ci\u00f9 inport\u00e0nte bibliot\u00eache de l'Oustr\u00e0lia. A carater\u00ecstica ci\u00f9 conosci\u00fba de Trove a l'\u00e9 f\u00f2scia l'arecug\u00e9ita digitaliz\u00e2 de giorn\u00e2li oustrali\u00e9n. A ci\u00f9 p\u00e0rte di serv\u00ec\u00e7\u00e7i de individoa\u00e7i\u00f3n de viv\u00e0gne NLA s\u00f3n \u00f2ua do t\u00f9tto integr\u00e6 co-o Trove. O serv\u00ec\u00e7io o l'\u00e9 in gr\u00e0ddo de individo\u00e2 viv\u00e0gne in sce l'Oustr\u00e0lia e i oustrali\u00e9n, ariv\u00e0ndo a di materi\u00e2li che de sp\u00e9sso no s\u00f3n dispon\u00ecbili pe-i moto\u00ee de ri\u00e7\u00e8rca est\u00e8rni.\nPublica\u00e7io\u00een.\nA NLA a p\u00f9blica sag\u00ecstica e l\u00ecbbri pe figeu che m\u00f3stran e cole\u00e7io\u00een da bibliot\u00eaca. Qu\u00e9ste publica\u00e7io\u00een rigo\u00e0rdan sorviat\u00f9tto a st\u00f6ia, a st\u00f6ia natur\u00e2le e l'\u00e0rte. A \"NLA Publishing\" a l'\u00e0 goagn\u00f2u div\u00e8rsci \"\".\nAbonam\u00e9nto.\nA registra\u00e7i\u00f3n a-a bibliot\u00eaca a l'\u00e9 de b\u00e0dda pe t\u00f9tti i \u00e7itad\u00ecn oustrali\u00e9n, gr\u00e0\u00e7ie a de t\u00e9sere che v\u00eagnan sped\u00eee a 'n indir\u00ecsso f\u00ecxico pr\u00ecmma che ne s\u00e9gge consent\u00eeo l'\u00fbzo. L'inscri\u00e7i\u00f3n a confer\u00ecsce \u00e7\u00e8rti vant\u00e0ggi in ci\u00f9 pe-i ut\u00e9nti da bibliot\u00eaca, c\u00f3mme o prenot\u00e2 into sc\u00eeto i art\u00eccoli che sai\u00e0n p\u00f6i d\u00eauvi\u00e6 inte s\u00e2le de let\u00fba da bibliot\u00eaca e a poscibilit\u00e6 de v\u00e9dde 'na g\u00e0mma sele\u00e7ion\u00e2 de viv\u00e0gne aotoriz\u00e6, p\u00f9blic\u00e6 da \u00e2tre institu\u00e7io\u00een, c\u00f3mme o t\u00e8sto conpl\u00eato de l\"'Encyclopaedia Britannica\". O l'\u00e9 posc\u00ecbile ordin\u00e2 de c\u00f2pie eletr\u00f2niche de \u00e7\u00e8rti art\u00eccoli e, pe-i m\u00e9nbri che p\u00eauan vixit\u00e2 de pers\u00f3nn-a a Bibliot\u00eaca, o l'\u00e9 posc\u00ecbile \u00f2tegn\u00ee 'n pr\u00e9stito interbibliotec\u00e2io da d\u00eauvi\u00e2 inte s\u00e2le de let\u00fba.\nDireto\u00ee gener\u00e2li.\nI sog\u00e8tti indic\u00e6 inta tab\u00e9lla chi de s\u00f3tta s\u00f3n st\u00e6ti nomin\u00e6 Diret\u00f4 Gener\u00e2le (\"Director-General\"), \u00f2 co-in t\u00ectolo equival\u00e9nte ma ci\u00f9 v\u00eagio:\nProbl\u00eami.\nInto 2016, co-o r\u00e9izego de t\u00e0ggi a-i finan\u00e7iam\u00e9nti a Trove, 'na canp\u00e0gna p\u00f9blica a l'\u00e0 port\u00f2u o gov\u00e8rno a inpegn\u00e2se a forn\u00ee f\u00f3ndi pe 16,4 milio\u00een de d\u00f2lari oustrali\u00e9n into dex\u00e9nbre do 2016, spart\u00eei in sce 'n per\u00eeodo de qu\u00e0ttro \u00e0nni.\nA l'in\u00ec\u00e7io do 2020, con l'aom\u00e9nto da dom\u00e0nda de t\u00f9tti i t\u00eepi de serv\u00ec\u00e7\u00e7i digit\u00e2li, a Bibliot\u00eaca Na\u00e7ion\u00e2le a l'\u00e0 dov\u00fbo frontez\u00e2 di f\u00f3ndi pe-o s\u00f2 person\u00e2 de l\u00f3ngo ci\u00f9 sc\u00e0rsi pe svilup\u00e2 serv\u00ec\u00e7\u00e7i in sce Trove e o \"National edeposit\", dov\u00e9ndo cosc\u00ec intrapr\u00e9nde 'na ristrutura\u00e7i\u00f3n do s\u00f2 person\u00e2 e de s\u00f2 \u00f2pera\u00e7io\u00een."}
{"id": "29423", "revid": "12552", "url": "https://lij.wikipedia.org/wiki?curid=29423", "title": "Toi\u00e0n", "text": ""}
{"id": "29425", "revid": "225634", "url": "https://lij.wikipedia.org/wiki?curid=29425", "title": "Felis silvestris catus", "text": "\"Taxonaviga\u00e7ion\"\nFelis - Gatto\nNomme: Felis&lt;br&gt; "}
{"id": "29426", "revid": "1211", "url": "https://lij.wikipedia.org/wiki?curid=29426", "title": "Felis silvestris", "text": "\"Taxonaviga\u00e7ion\"\nFelis sylvestris - Gatto serv\u00e6go\nNomme: Felis&lt;br&gt; \nProverbi&lt;br&gt;\"Quande o gatto o passeggia, o ratto o sta asc\u00f4so\""}
{"id": "29428", "revid": "12052", "url": "https://lij.wikipedia.org/wiki?curid=29428", "title": "National Library of Australia", "text": ""}
{"id": "29429", "revid": "12552", "url": "https://lij.wikipedia.org/wiki?curid=29429", "title": "Prearpi L\u00ecg\u00fcri", "text": "E Pre\u00e0rpi L\u00ecg\u00fc(r)i (asc\u00ec \"Pre\u00e0rpe L\u00ecg\u00fc(r)i\", in itali\u00e0n \"Prealpi Liguri\", in frans\u00e9se \"Pr\u00e9alpes liguriennes\") sun in gr\u00f9ppu de munti ch'i fan parte de \u00c0rpi L\u00ecg\u00fc(r)i, Se tr\u00f6van ai cunfin fra a regiun L\u00ecg\u00fc(r)ia (pruvinse de Impe(r)ia e de Sav\u00f9na) e u Piemunte (pruvinsa de Cuni). Sun frasiun\u00e0e dae \u00c0rpi du Marguareis (atra parte de \u00c0rpi L\u00ecg\u00fc(r)i) daa C\u00f2lla de Nava. A prinsipale simma a l'\u00e8 quella du munte Armetta ch'a razunze i 1.739 m s.l.m..\nGeulug\u00eca.\nInta zona de Pre\u00e0rpi sun ben rapresent\u00e0i, cumme in \u00e0tre zone pre\u00e0rpine, cunglumer\u00e0i e \u00e0tre pr\u00ece sediment\u00e2ie cumme e m\u00e0rne, e a(r)en\u00e2je u carc\u00e2 e u g\u00e8ssu.\nClascificasi\u00f9n.\nSegundu a SOIUSA e Prearpi L\u00ecg\u00fc(r)i sun ina sutta-sesi\u00f9n arp\u00ecna, cun clascificasi\u00f9n chi de sutta:\nDelimitasi\u00f9n.\nIntu sensu u(r)\u00e0iu i limiti geugrafici de Prearpi L\u00ecg\u00fc(r)i i sun: a C\u00f2lla de N\u00e0va, u scci\u00fcmme T\u00e0nau, u tur\u00e8nte Sevetta, a buchetta d'At\u00e2, u turente Lavan\u00e8stru, Savuna, u M\u00e2 L\u00ecg\u00fc(r)e, Arbenga, a val\u00e0 de l'Ar\u00f2scia.\nS\u00fcdivixun.\nA particularit\u00e0i de Prearpi rispettu l'internu da cad\u00e9na arp\u00ecna, resep\u00eca intu 2005 daa SOIUSA, a l'\u00e9a st\u00e2 sustegn\u00fca z\u00e0 inti primmi \u00e0nni du N\u00f6vesentu da l'arpinista lig\u00fc(r)e Jacques Guiglia. E Prearpi L\u00ecg\u00fc(r)i sun div\u00ecse int'in super-gr\u00f9ppu, trei gruppi e n\u00f6ve sutta-gr\u00f9ppi.\nA C\u00f2lla du Me(r)\u00f6gnu a sep\u00e2a u Gruppu du Munte Settep\u00e0n da quellu du Munte Carmu, mentre a C\u00f2lla de San Benardu de Garesce a div\u00ecdde u Gr\u00f9ppu du Munte Carmu da quellu du Gal\u00e9-Arm\u00e9tta, u t\u00f2ccu ch'u cunta e simme ci\u00fc elev\u00e0e de Prearpi L\u00ecg\u00fc(r)i.\nSimme prinsip\u00e0li.\nE prinsipali muntagne che furman e Prearpi L\u00ecg\u00fc(r)i e sun:"}
{"id": "29430", "revid": "12052", "url": "https://lij.wikipedia.org/wiki?curid=29430", "title": "Vicente Costalago", "text": "Vicente Costalago, conosci\u00fbo co-o n\u00f3mme f\u00e2so de Chabi asc\u00ec, o l'\u00e9 'n fil\u00f2logo, aot\u00f4 e ativ\u00ecsta pe l'Interlingue (ciam\u00e2 \"Occidental\" asc\u00ec), da qu\u00e6 o n'\u00e9 un di ci\u00f9 inport\u00e0nti scrito\u00ee. Nasci\u00fbo in Sp\u00e0gna, o l'\u00e0 studi\u00f2u a l'universcit\u00e6 de L\u00e9ngoe Mod\u00e8rne, Tradu\u00e7i\u00f3n e Interpreta\u00e7i\u00f3n.\nO l'\u00e0 cre\u00f2u 'na l\u00e9ngoa artifi\u00e7i\u00e2le ciam\u00e2 Novlingue asc\u00ec.\n\u00d2pere.\nO Chabi o l'\u00e0 public\u00f2u de \u00f2pere s\u00e9gge in sci\u00e2 R\u00e6 che st\u00e0np\u00e6. A s\u00f2 pr\u00ecmma publica\u00e7i\u00f3n a l'\u00e9 st\u00e6ta \"La xerca per Pahoa\", scr\u00eeta in Lingua Franca Nova, st\u00f6ia ch'a rep\u00ecggia e v\u00eagie f\u00f6e di cavali\u00eari. A s\u00f2 seg\u00f3nda publica\u00e7i\u00f3n stanp\u00e2, a \"Li sercha in li castelle Dewahl e altri racontas\", a l'\u00e9 pe c\u00f3ntra scr\u00eeta in \"Occidental\" e a l'\u00e9 form\u00e2 de tr\u00e6 st\u00f6ie, de qu\u00e6 \u00e7\u00e8rti t\u00f2cchi se rifan a-e \u00f2pere de Edgar Allan Poe.\nO l'\u00e0 p\u00f6i contino\u00f2u scriv\u00e9ndo l\"'Antologie hispan\", 'n'arecuig\u00e9ta di scr\u00eeti ci\u00f9 inport\u00e0nti da letiat\u00fba spagn\u00f2lla da-i pr\u00ecmmi s\u00e9coli a-a giorn\u00e2 d'ancheu, e \"Fabules, racontas e mites\", \u00e2tro l\u00ecbbro de f\u00f6e e m\u00eeti. Chi de s\u00f3tta a gh'\u00e9 'na c\u00f9rta sele\u00e7i\u00f3n de s\u00f2 opere:"}
{"id": "29431", "revid": "1042", "url": "https://lij.wikipedia.org/wiki?curid=29431", "title": "Forgao (f\u0153ugo artifi\u00e7i\u00e2)", "text": "Un forgao pr. /'furg\u0254w/ \u00f2 f\u00f4gao \u00f2 f\u00fbgao (ciu antig. forgaro \u00f2 forgoro - da-o latin \"f\u016dlgur -\u016dris\", da-o tema de \"fulg\u0113re\" \"lampez\u00e2\") o l'\u00e8 'n f\u0153ugo d'artifi\u00e7\u00e7io formao da 'n tubbo de pap\u00ea impio de p\u00f4vie pirrica \u00e0 deflagra\u00e7ion ciutosto lenta co' in \u00e7imma 'na test\u00e2 ch'a conten i f\u0153ughi de goerni\u00e7ion che s'a\u00e7endan quande s'\u00e8 ezaorio a carrega propursciva: a propurscion a l'\u00e8 acaxon\u00e2 da-i produti da combustion che, sciortindo a gran velo\u00e7it\u00e6 da-o pertuzo posteri\u00f4, e-o fan xo\u00e2 per l'aia. Ghe n'\u00e8 ch'en munii de 'na canetta, \u00f2 stecca, atac\u00e2 der\u00ea pe stabiliz\u00e2ne a traietoia do x\u0153uo e ghe n'\u00e8 de quelli che sen\u00e7a canetta se stabilizzan curlando \u00f2 che donca en spar\u00e6 da di tubbi \u00f2 mascoli."}
{"id": "29433", "revid": "1144", "url": "https://lij.wikipedia.org/wiki?curid=29433", "title": "Organizza\u00e7ion de Na\u00e7ioin Unie", "text": ""}
{"id": "29434", "revid": "8138", "url": "https://lij.wikipedia.org/wiki?curid=29434", "title": "Stati Unii d'America", "text": ""}
{"id": "29446", "revid": "12552", "url": "https://lij.wikipedia.org/wiki?curid=29446", "title": "O T\u00f4", "text": ""}
{"id": "29450", "revid": "12552", "url": "https://lij.wikipedia.org/wiki?curid=29450", "title": "Mike fC", "text": "O Mike fC \u00f2 Mike from Campo, n\u00f3mme d'\u00e0rte do Mich\u00ea Ferroni (Z\u00eana, 21 frev\u00e2 1989), o l'\u00e9 'n cantaut\u00f4, rapper e tecnico do s\u00f3n itali\u00e0n.\nBiograf\u00eea.\nInf\u00e0n\u00e7ia, pr\u00ecmmi \u00e0nni e st\u00fbdi.\nNasci\u00fbo a Zena, ma cresci\u00fbo a Canpom\u00f2n, o prin\u00e7\u00ecpia o st\u00fbdio do pianof\u00f2rte da l'et\u00e6 de n\u00eauve \u00e0nni a qu\u00e9lla de tr\u00e9ize, pe dedic\u00e2se a-a scrit\u00fba di t\u00e8sti de m\u00fbxica rap.\nO s\u00f2 po\u00e6, l'Anton\u00e9llo Ferr\u00f2ni, o l'\u00e9 nasci\u00fbo a Carb\u00f2nia in Sard\u00e9gna, ma o gh'\u00e0 de \u00f2rigine marchigi\u00e0nn-e; a mo\u00e6, a Fr\u00e0nca Par\u00f6di, a l'\u00e9 de \u00c7i\u00e2nexi.\nInto 2003 o real\u00eeza co-in am\u00eego a s\u00f2 pr\u00ecmma cans\u00f3n. D\u00f2ppo do\u00ee \u00e0nni o reg\u00ecstra o s\u00f2 pr\u00ecmmo album amatori\u00e2le \"Enjoy\", e, d\u00f2ppo n\u2019anno, \"Lasciateci sognare\" (\"\u00case l\u00ecberi d'asun\u00e2se\").\nO st\u00fbdia a-o lic\u00e9o scent\u00ecfico Enrico Fermi de Z\u00eana S\u00e0n P\u00ea d'\u00c6nn-a. D\u00f2ppo ch'o l' pigi\u00f2u o dipl\u00f6ma, o frequ\u00e9nta o c\u00f3rso de l\u00f2urea trien\u00e2le a-a sch\u00eaua di inzegn\u00ea de telecomunica\u00e7io\u00ecn inte l\u2019Universcit\u00e6 de Z\u00eana e o cont\u00ecnoa a s\u00f2 forma\u00e7i\u00f3n co-a specializa\u00e7i\u00f3n in inzegner\u00eea do s\u00f3n e da m\u00fbxica into Polit\u00e9cnico de Mil\u00e0n, P\u00f6lo territori\u00e2le di Commo, dond'o p\u00ecggia a l\u00f2urea into 2015.\nFin\u00eea l'universcit\u00e6 o \u00e7erne de dedic\u00e2 t\u00f9tto o s\u00f2 t\u00e9npo a-a m\u00fbxica. \nCo-i Mad Boys (da-o 2009).\nInto 2009 o l'inc\u00f3ntra o Simo X (Simone Marcenaro) ch'o gh'\u00e0 'n b\u00f3n p\u00e0i do trav\u00e0ggio m\u00fbxic\u00e2le do Mike. D\u00f3nca as\u00e9mme a l\u00ea e a-a Felix (Elisa Solinas) o scr\u00eeve \"Lasciati guidare da lei\" (\"L\u00e2scite goid\u00e2 da l\u00ea\"). D\u00f2ppo con l'agi\u00f9tto do Gallu (Andrea Galluzzo), i quattro rif\u00f3rman a Mad Boys Crew, avox\u00f2u gr\u00f9ppo de B\u00f6san\u00e6o di anni '90. D\u00f2ppo p\u00f6co a-a \"crew\" s'az\u00f3nze o Claudio (Claudio Piras), l'AleMan (Alessandro Marcenaro) e l'Andrews Right (Andreas Giusto) asc\u00ec. Into 2011 p\u00f9brican o d\u00ecsco da-o t\u00ectolo \"Su questa strada\" (\"In sc\u00ea sta str\u00e0dda\"), do t\u00f9tto registr\u00f2u into s\u00f2 n\u00eauvo st\u00fbdio: o Mad. \nPe m\u00eazo de st'\u00e0lbum ch\u00eee, divent\u00f2u avox\u00f2u inta Val\u00e0dda do Pon\u00e7\u00e9ivia, o gr\u00f9ppo o com\u00e9nsa a exib\u00eese in g\u00eeo pe Z\u00eana, cosc\u00ec da intr\u00e2 inta sc\u00eana de l'hip hop do capol\u00eaugo. D\u00f2ppo o disco a crew a l'ar\u00e8sta un\u00eea, ma i conpon\u00e9nti f\u00e0n di prog\u00e8tti da sol\u00eesti.\nInto l\u00f9ggio do 2011 o Cl\u00f2udio o p\u00e8rde a v\u00ectta inte 'n'incid\u00e9nte strad\u00e2le. In d\u00fbo c\u00f3rpo pe t\u00f9tti i \"Mad\". Cl\u00f2udio o l'\u00eaa p\u00f2-u Mike in m\u00e9istro into rap e inta vitta. O s\u00f2 disco p\u00f2stumo \"Claudio for life\" (\"Cl\u00f2udio pi-\u00e2 v\u00ectta\"), prod\u00fbto do t\u00f9tto da l'Andrews Right, o peu \u00ease sent\u00eeo in sc\u00ea Youtube.\nO rap in zen\u00e9ize (da-o 2011).\nIna particolarit\u00e6 do Mike fC a l'\u00e9 de seg\u00fbo qu\u00e9lla de scr\u00eeve de canso\u00ecn in l\u00e9ngoa l\u00ecgure asc\u00ec. Ma t\u00f9tto pe m\u00eazo di g\u00e9neri m\u00fbxic\u00e2li comm'o rap, a trap e l'R&amp;B. \nInto 2011 o scr\u00eeve \"Zena\", a s\u00f2 pr\u00ecmma cans\u00f3n rap do t\u00f9tto in l\u00e9ngua l\u00ecgure. O film\u00ecn muxic\u00e2le in sc\u00ea Youtube o gh'\u00e0 'n b\u00f3n risc\u00f3ntro e o Mike, che inte qu\u00e9llo per\u00eeodo o gh'\u00e0iva de dificurt\u00e6 co-i st\u00fbdi in ingegner\u00eea, o l'atr\u00f4va t\u00f3rna l'entux\u00e0smo pe continu\u00e2 a f\u00e2 m\u00fbxica, con n\u00eauve id\u00eae e energ\u00eee.\nO per\u00eeodo a C\u00f3mmo e \"Dove vai\" (\"Donde ti v\u00e6\") (2013-2015).\nInto 2013, d\u00f2ppo a l\u00f2urea trien\u00e2le, o v\u00e2 a v\u00eeve a C\u00f3mmo dond'o frequ\u00e9nta o c\u00f3rso de \"Sound and music engineering\" into Polit\u00e9cnico de Mil\u00e0n.\nInte sti \u00e0nni o l'ari\u00easce a realiz\u00e2 di prog\u00e8tti muxic\u00e2li: o \"Madness Ep\" co-i Mad Boys e i UBR, a cans\u00f3n \"Voglia d'estate\" (\"Co\u00e6 de st\u00e6\") con l'Erika, \"Chiedersi perch\u00e9\" (\"Domand\u00e2se perch\u00e9\") pe c\u00f3nto s\u00f2, cans\u00f3n lig\u00e2 a-i trav\u00e0ggi p\u00f2-u T\u00e8rzo V\u00e2lico di Z\u00f4vi.\nA C\u00f3mmo o scr\u00eeve \"Inte 'n'abr\u00e0sso\", cans\u00f3n che pe m\u00eazo do film\u00ecn, ch'o m\u00f3stra di b\u00e8lli paiz\u00e0ggi da Lig\u00f9ria, a l'ot\u00eagne 'n gr\u00e0n risc\u00f3ntro, m\u00e0scime in sc\u00ea Youtube, Facebook e Whatsapp.\nInto z\u00f9gno do 2014 sci\u00f2rte \"Dove vai\" (\"D\u00f3nde ti v\u00e6\"), d\u00ecsco da sol\u00eesta con t\u00f9tte e canso\u00ecn de qu\u00e9llo per\u00eeodo. L'\u00e0lbum o l'\u00e9 conp\u00f2sto da 15 canso\u00ecn t\u00f9tte registr\u00e6, prod\u00fbte e mix\u00e6 da-o Mike into St\u00fbdio Mad.\nInto l\u00f9ggio 2015 o p\u00ecggia a l\u00f2urea magistr\u00e2le e o rit\u00f3rna a Z\u00eana.\nO rit\u00f3rno in Lig\u00f9ria e i prog\u00e8tti s\u00e9nci (2015-2017).\nTorn\u00f2u in Lig\u00f9ria o trav\u00e0ggia c\u00f3mme cantout\u00f4 e inzegn\u00ea do s\u00f3n.\nInto frev\u00e0 do 2017 o part\u00e9\u00e7ipa a-o sez\u00e9n Festiv\u00e0l S\u00e0n Z\u00f2rzo da cans\u00f3n in l\u00e9ngoa l\u00ecgure, dond'o l'\u00e0 re\u00e7ev\u00fbo o pr\u00eamio \"Elmo Bazzano\" e o pr\u00eamio c\u00f3mme m\u00eagio sol\u00eesta co-a cans\u00f3n \"T'\u00ea speciale\".\nD\u00f2ppo o pubrichi\u00e2 \"Splender\u00e0\" (\"Splendi\u00e2\"), in colabora\u00e7i\u00f3n con l'Oriana Langella, \"Luxe inti euggi\", cans\u00f3n trap in l\u00e9ngoa ligure, e \"Co\u00e6 de cant\u00e2\" in colabora\u00e7i\u00f3n co-I Tr\u00eclli.\nA cans\u00f3n da st\u00e6 a div\u00e9nta \"T\u00f2u li,\" f\u00e6ta as\u00e9mme ai Demuelu\u00ecn. A cans\u00f3n a l'\u00e9 'n m\u00e9sscio de sonorit\u00e6 folk, pop, rap e dance.\nV\u00eagne p\u00f6i pubric\u00e2 \"In un abbraccio\", versci\u00f3n in itali\u00e0n de \"Inte 'n'abrasso\", e \"Sfioreremo le stelle\" (\"Sfiori\u00eamo e st\u00e9lle\") in colabora\u00e7i\u00f3n con l'EuGian.\n\"Ferm\u00e2 o t\u00e9npo\" e \"Di\u00e2io de l'\u00c8rta V\u00eea\" (2018).\nInto frev\u00e0 do 2018 o parte\u00e7ipa torna a-o Festival da Canson in lengoa ligure con \"Ferm\u00e2 o tenpo\". A canson, ch'a l'areg\u00f2rda di avegnimenti da segonda go\u00e6ra mondi\u00e2le pi-\u00e2 popola\u00e7ion ligure, a goagna o premio comme m\u00eagio testo e comme categor\u00eea solista. O filmin in sc\u00ea Youtube o v\u00eagne careg\u00f2u pr\u00f2pio che l'\u00e9 quarche giorno da-i 25 d'arv\u00ee.\nA-i 6 de dexenbre do 2018 o pubrica in sc\u00ea Youtube \"Diario d'Alta Via\" (\"Di\u00e2io de l'\u00c8rta V\u00eea\"), vi\u00e2gio-document\u00e2io in sc\u00ea l'\u00c8rta V\u00eea di Monti Liguri inta qu\u00e6 o Mike fC o cam\u00ecnn-a p\u00f2-u percorso intr\u00eago da s\u00f4lo a p\u00ea. Co-o f\u00e6to ch'o no gh'\u00e0 ni sp\u00f2nsor ni go\u00e6i, o progetto o v\u00eagne realiz\u00f2u con p\u00f6che palanche. O f\u00e6to che o travaggio o v\u00eagne film\u00f2u e mont\u00f2u da l'out\u00f4 \u00f2-u p\u00f2rta ci\u00f9 da-arente o Mike a-i spetato\u00ee e ci\u00f9 v\u00eao e spontanio.\n\"Luxe inti euggi\" (2019-prezente).\nA-i 25 de mazzo do 2019 o p\u00f9brica \"Luxe inti euggi\", o s\u00f2 primmo album do t\u00f9tto in lengoa ligure. O progetto o cont\u00eagne segge de can\u00e7o\u00ecn za pubric\u00e6, mag\u00e2ra in parte arangi\u00e6 e mix\u00e6 torna, segge de canso\u00ecn mai sent\u00eee. I generi muxic\u00e2li van da-a trap a-o pop e a-o reggae scinn'a di ritmi afro e latin, co-o pas\u00e2 pe m\u00eazo di t\u00f2cchi ci\u00f9 lig\u00e6 a-o cantoutor\u00e2to. O disco o cont\u00eagne de importante collabora\u00e7io\u00ecn con artisti do panoramma muxic\u00e2le zeneize, comm'o Lord Jaan, o Maz Vilander, a Chiara Franzi, I Trilli e I Demueluin.\nDiscograf\u00eea.\n- \"D\u00e2se 'na man\" (co-o Guido Perata), 2021 &lt;br&gt;\n- \"Dimme perch\u00e9\" (co-i \"Sensa T\u00e9npo\": Guido Perata e Chiara Franzi), 2022"}
{"id": "29451", "revid": "12746", "url": "https://lij.wikipedia.org/wiki?curid=29451", "title": "Beneito Zacaja", "text": "O Beneito Zacaja (primma do XIX sec. Zacaria) o fu 'n armiraggio, condut\u00ea, dipromattico, polittico e mercante zeneize inta segonda meit\u00e6 do Duxento.\nConseg\u00ea do comun de Zena into 1256, l'anno doppo o combatt\u00e9 una battaggia nav\u00e2 sfortun\u00e2 contra i Vene\u00e7ien; ma 'na serrie de specula\u00e7ioin capitalisteghe e una miscion dipromattica (1267) gh'arvin i mercoei do Levante; o Mich\u00ea Paleologo o concesse \u00e0 l\u00ea, e \u00e0 so fr\u00e6 Mano\u00e6lo, e F\u0153ugge co-e so ricchiscime minee d'aime. L\u00ea o l'esport\u00f2 inte tutto l'Ocidente desbara\u00e7ando i mo\u00e6 circostanti da-i cors\u00e6 franco-venneti e imponendo o proppio monopollio \u00e0 reizego de 'na go\u00e6ra co-a mo\u00e6pattria; o l'esteize o so comercio inte tutto o M\u00e2 Neigro, verso Trabezonda, l'\u00c6rminnia, Caf\u00e0 (da qu\u00e6 fu conso so zenne) e l'interno da Ruscia. Contra o Carlo d'Anxo' o scombatt\u00e9 into 1275 e o tram\u00f2 into 1282, l'anno do Vespo, un'alian\u00e7a dinastega de l'erede bizantin co-a caza de Castiggia e da p\u0153u, \u00e0 Vespo avegnuo, co-o Peo d'Aragon. Armiraggio da flotta zeneize contra Piza (1284-87), o fu ciu che l'Oberto D'Oia o veo vin\u00e7it\u00f4 da Meloia, e o remaci\u00f2 o trionfo con doe \u00f3da\u00e7\u00ecscime incurscioin into porto pizan.\nO stabil\u00ec un protettorato zeneize in sce Trippoli de Scirria (1288) e o-o rins\u00f3d\u00f2 co l'alian\u00e7a do re d'\u00c6rminnia e de \u00c7ipri, ma percose m\u00e2 segondao da-i so con\u00e7itadin, o dovette lasci\u00e2 cazze Trippoli inte moen di Egi\u00e7ien, di qu\u00e6 o se vendic\u00f2 cattuando ina nave (1289). Sconfessao da Zena, o pass\u00f2 a-o servi\u00e7\u00e7io do Sancio IV de Castiggia ch'o ghe concesse in f\u0153\u00fcdo o Porto Santa Maja presso Caddexe e o-o nomin\u00f2 \"almirante mayor\" : o sbaraggi\u00f2 a Marzamosa a flotta marochi\u00f1a (1291: in quell'\u00f3caxon p\u00e2 ch'o l'inventesse o ter\u00e7ai\u0153u) e o cooper\u00f2 a-a preiza de Tarifa, ma guastaose co-o gener\u00e2 in cappo o pass\u00f2 presso o Feipo o Bello comme armiraggio gener\u00e2 (1294). O presezette con di atri Zeneixi a-a fabrica\u00e7ion do primmo arsen\u00e2 nav\u00e2 de Fran\u00e7a, e o scrisse un cian de brocco continent\u00e2 de l'Inghilt\u00e6ra; ma o no l'ariesc\u00ec do tutto \u00e0 apric\u00e2lo e, dementre ch'o broccava Bruges, i avegnimenti de Sciria e-o reciamon \u00e0 Zena. Chie o prepar\u00f2 una crox\u00e2 a-a qu\u00e6 voeiva prende parte molte gentridonne zeneixi (1301), ch'a l'an\u00f2 \u00e0 monte perch\u00e9 o Bonifa\u00e7\u00e7io VIII o s'\u00f3p\u00f4ze \u00e0 'na reconquista de Trippoli; da p\u0153u o s'impadron\u00ec de l'izoa de Sc\u00eeo, centro da produ\u00e7ion do m\u00e0sti\u00e7o. O l'aiva sempre ciu sviluppao o sfrutamento di aim\u00eae: o l'esportava l'aime in sce de nave proppie e in parte o-o d\u0153uviava inte 'na so tenzaja; in parte o l'inandiava in Fran\u00e7a e in Fiandra, segge pe \"Aigues-Mortes\" e e fee de \"Champagne\", segge pi-a via oceannica che probabilmente a fu \u00e7ernua da-o commer\u00e7io apr\u0153uv'a-e so campagne nav\u00e6 in Fran\u00e7a: a-e qu\u00e6 p\u00e2 se degge asc\u00ec i progresci do portolan do Peo Vesconte e di atri cartoggrafi zeneixi.\nO mo\u00ec into 1307, e o figgio Paleologo o ghe sucesse into dominnio de F\u0153ugge e de Sc\u00eeo."}
{"id": "29452", "revid": "12052", "url": "https://lij.wikipedia.org/wiki?curid=29452", "title": "D\u00fbxi da Rep\u00f9brica de Z\u00eana", "text": ""}
{"id": "29453", "revid": "12052", "url": "https://lij.wikipedia.org/wiki?curid=29453", "title": "Gi\u0153umo S\u00e6ra", "text": ""}
{"id": "29454", "revid": "12052", "url": "https://lij.wikipedia.org/wiki?curid=29454", "title": "Poist\u00e6 da Compagna Communis", "text": "Inta l\u00ecsta di Poist\u00e6 da Compagna Communis, \u00f6 s\u00e6 do L\u00ecbero Com\u00f9n da \u00e7it\u00e6 de Z\u00eana, s\u00f3n incl\u00fbxi i per\u00eeodi inti qu\u00e6 a \u00e7it\u00e6 a l'\u00eaa govern\u00e2 da-i Capit\u00e0nni do P\u00f2polo, de dedi\u00e7io\u00ecn \u00f2 di governator\u00e2ti.\nA c\u00e0rega a l'\u00eaa de s\u00f2lito de do\u00ee \u00e0nni e de sp\u00e9sso a vegn\u00eeva afid\u00e2 a di foest\u00ea.\nPoist\u00e6 (1191-1256).\nA tab\u00e9lla chi de s\u00f3tta a fa v\u00e9dde i poist\u00e6 el\u00e8tti pr\u00ecmma da n\u00f2mina do Ghig\u00e8rmo B\u00f3ccan\u00e9igra c\u00f3mme Capit\u00e0nio do P\u00f2polo, \u00f6 s\u00e6 qu\u00e9lli tra o 1191 e o 1256.\nPoist\u00e6 (1257-1262).\nA tab\u00e9lla chi de s\u00f3tta a fa v\u00e9dde i poist\u00e6 el\u00e8tti s\u00f3tt'a-o gov\u00e8rno do Capit\u00e0nio do P\u00f2polo Ghig\u00e8rmo B\u00f3ccan\u00e9igra, \u00f6 s\u00e6 qu\u00e9lli tra o 1257 e o 1262.\nPoist\u00e6 (1262-1265).\nA tab\u00e9lla chi de s\u00f3tta a fa v\u00e9dde i poist\u00e6 el\u00e8tti tra o gov\u00e8rno do Capit\u00e0nio do P\u00f2polo Ghig\u00e8rmo B\u00f3ccan\u00e9igra e qu\u00e9llo do Scign\u00f4ro e Capit\u00e0nio \u00d2b\u00e8rto Sp\u00eenoa, \u00f6 s\u00e6 qu\u00e9lli tra o 1262 e o 1265.\nScign\u00f4ro e Capit\u00e0nio (1265).\nGov\u00e8rno do Scign\u00f4ro e Capit\u00e0nio de Z\u00eana \u00d2b\u00e8rto Sp\u00eenoa, into 1265.\nPoist\u00e6 \u00e7itad\u00ecn (1265).\nGov\u00e8rno de do\u00ee poist\u00e6 \u00e7itad\u00ecn, d\u00eeto \"pr\u00ecmma diarch\u00eea D\u00f6ia-Sp\u00eenoa\" asc\u00ec.\nPoist\u00e6 (1266-1270).\nA tab\u00e9lla chi de s\u00f3tta a fa v\u00e9dde i poist\u00e6 el\u00e8tti tra a pr\u00ecmma e a seg\u00f3nda diarch\u00eea D\u00f6ia-Sp\u00eenoa, \u00f6 s\u00e6 qu\u00e9lli tra o 1266 e o 1270.\nCapit\u00e0nni do P\u00f2polo (1270-1291).\nA tab\u00e9lla chi de s\u00f3tta a fa v\u00e9dde i Capit\u00e0nni do P\u00f2polo el\u00e8tti inta seg\u00f3nda diarch\u00eea D\u00f6ia-Sp\u00eenoa, d\u00eeta \"Diarch\u00eea di do\u00ee \u00d2b\u00e8rti\" asc\u00ec.\nCapit\u00e0nni do P\u00f2polo (1291-1295).\nA tab\u00e9lla chi de s\u00f3tta a fa v\u00e9dde i Capit\u00e0nni do P\u00f2polo el\u00e8tti tra a seg\u00f3nda e a t\u00e8rsa diarch\u00eea D\u00f6ia-Sp\u00eenoa.\nCapit\u00e0nni do P\u00f2polo \u00e7itad\u00ecn (1296-1299).\nA tab\u00e9lla chi de s\u00f3tta a fa v\u00e9dde i Capit\u00e0nni do P\u00f2polo el\u00e8tti inta t\u00e8rsa diarch\u00eea D\u00f6ia-Sp\u00eenoa.\nPoist\u00e6 (1300-1306).\nA tab\u00e9lla chi de s\u00f3tta a fa v\u00e9dde i poist\u00e6 el\u00e8tti tra a t\u00e8rsa e a qu\u00e0rta diarch\u00eea D\u00f6ia-Sp\u00eenoa.\nCapit\u00e0nni do P\u00f2polo \u00e7itad\u00ecn (1306-1310).\nA tab\u00e9lla chi de s\u00f3tta a fa v\u00e9dde i Capit\u00e0nni do P\u00f2polo el\u00e8tti inta qu\u00e0rta diarch\u00eea D\u00f6ia-Sp\u00eenoa.\nPoist\u00e6 (1311).\nA tab\u00e9lla chi de s\u00f3tta a fa v\u00e9dde i poist\u00e6 el\u00e8tti tra a qu\u00e0rta diarch\u00eea D\u00f6ia-Sp\u00eenoa e a dedi\u00e7i\u00f3n a-o R\u00eccco VIII de Lusenb\u00f9rgo.\nDedi\u00e7i\u00f3n a R\u00eccco VIII de Lusenb\u00f9rgo (1311-1313).\nA tab\u00e9lla chi de s\u00f3tta a fa v\u00e9dde i Vic\u00e2i do S\u00e2cro Rom\u00e2no Inp\u00earo into per\u00eeodo da dedi\u00e7i\u00f3n a-o R\u00eccco VIII de Lusenb\u00f9rgo.\nPoist\u00e6 (1314-1317).\nA tab\u00e9lla chi de s\u00f3tta a fa v\u00e9dde i poist\u00e6 el\u00e8tti tra a dedi\u00e7i\u00f3n a-o R\u00eccco VIII de Lusenb\u00f9rgo e a diarch\u00eea Fi\u00e9schi-Grimaldi.\nCapit\u00e0nni do P\u00f2polo \u00e7itad\u00ecn (1317-1318).\nA tab\u00e9lla chi de s\u00f3tta a fa v\u00e9dde i Capit\u00e0nni do P\u00f2polo el\u00e8tti inta diarch\u00eea Fi\u00e9schi-Grimaldi.\nDedi\u00e7i\u00f3n a B\u00e8rto I de N\u00e0poli (1319-13??).\nA tab\u00e9lla chi de s\u00f3tta a fa v\u00e9dde i Vic\u00e2i e i Poist\u00e6 do R\u00e9gno de N\u00e0poli into per\u00eeodo da dedi\u00e7i\u00f3n a-o B\u00e8rto I de N\u00e0poli.\nCapit\u00e0nni do P\u00f2polo \u00e7itad\u00ecn (1335-1339).\nA tab\u00e9lla chi de s\u00f3tta a fa v\u00e9dde i Capit\u00e0nni do P\u00f2polo el\u00e8tti inta qu\u00ecnta diarch\u00eea D\u00f6ia-Sp\u00eenoa, s\u00f9bito pr\u00ecmma de l'ele\u00e7i\u00f3n do pr\u00ecmmo d\u00fbxe, o Scim\u00f3n B\u00f3ccan\u00e9igra."}
{"id": "29455", "revid": "12052", "url": "https://lij.wikipedia.org/wiki?curid=29455", "title": "Capit\u00e0nni do P\u00f2polo da Compagna Communis", "text": ""}
{"id": "29456", "revid": "12052", "url": "https://lij.wikipedia.org/wiki?curid=29456", "title": "Poist\u00e6 de Z\u00eana", "text": ""}
{"id": "29457", "revid": "12052", "url": "https://lij.wikipedia.org/wiki?curid=29457", "title": "Zen\u00e9izi de Gibilt\u00e6ra", "text": ""}
{"id": "29460", "revid": "12052", "url": "https://lij.wikipedia.org/wiki?curid=29460", "title": "P\u00f2sta de Z\u00eana", "text": "A P\u00f2sta de Z\u00eana a l'\u00e9 st\u00e6ta o serv\u00ec\u00e7io post\u00e2le da Rep\u00f9brica de Z\u00eana, da-o \u00c7inque\u00e7\u00e9nto sc\u00ecnn-a-a s\u00f2 ch\u00e9ita into 1797.\nSt\u00f6ia.\nZa a part\u00ee da-a seg\u00f3nda meit\u00e6 do s\u00e9colo XV gh'\u00e9 de n\u00eauve in sce di cor\u00ea de serv\u00ec\u00e7io inta Sup\u00e8rba, ma o l'\u00e9 s\u00f4lo da-o s\u00e9colo sucesc\u00eevo ch'a l'\u00e9 docoment\u00e2 l'exist\u00e9nsa de 'n \"M\u00e9istro di Cor\u00ea in Z\u00eana\", m\u00ecsso a c\u00e0ppo de 'n'\u00f2rganiza\u00e7i\u00f3n st\u00e0bile.\nDe v\u00f2tte, e p\u00f2ste zen\u00e9ixi vegn\u00eevan d\u00e6te in ap\u00e0lto a-e v\u00e0rie fam\u00ecgge e a-i Alb\u00e8rghi di N\u00f2bili da \u00e7it\u00e6 c\u00f3mme, in particol\u00e2, i Lomel\u00ecn, i Sp\u00ecnoa, i S\u00e6ra e i Dam\u00e6n. A-i 11 de zen\u00e2 do 1731 sto serv\u00ec\u00e7io chi o l'\u00e9 st\u00e6to apalt\u00f2u a-a fam\u00ecggia di Rivan\u00e9igra pe 'n per\u00eeodo de sciusci\u00e0nt'\u00e0nni.\nInto 1551 o r\u00e8 de Sp\u00e0gna o l'\u00e0 inp\u00f2sto a prez\u00e9nsa inta capit\u00e2le de 'n sc\u00e0gno de p\u00f2ste spagn\u00f2lle, sott'a-a dire\u00e7i\u00f3n de 'n \"Cor\u00ea Magi\u00f4 de S\u00f2 Maest\u00e6\", in teor\u00eea s\u00f4lo pe \u00f2cup\u00e2se da gesti\u00f3n da p\u00f2sta spagn\u00f2lla da e v\u00e8rso l'It\u00e0lia, c\u00f3mme pr\u00ecmma t\u00e0ppa do Cor\u00ea d'It\u00e0lia. In realt\u00e6 o M\u00e9istro de p\u00f2ste spagn\u00f2lle o l'\u00e0 intercet\u00f2u pe v\u00e0rri \u00e0nni a corispond\u00e9nsa pe t\u00f9tte e destina\u00e7io\u00ecn, co-a Rep\u00f9brica ch'a l'\u00eaa in pr\u00e0tica inposcibilit\u00e2 de control\u00e2 a questi\u00f3n, apr\u00eauvo a-a s\u00f2 dipend\u00e9nsa pol\u00ectica da-a Sp\u00e0gna.\nInto 1731 o l'\u00e9 st\u00e6to instito\u00eeo o sc\u00e0gno de p\u00f2ste fran\u00e7\u00e9ixi de Z\u00eana, o qu\u00e6 o l'avi\u00e9iva dov\u00fbo \u00ease s\u00f4lo 'na t\u00e0ppa do cor\u00ea che da-a Fr\u00e0nsa o l'and\u00e2va a R\u00f3mma ma, inta pr\u00e0tica, o l'\u00e0 caxon\u00f2u i m\u00e6ximi probl\u00eami che s'\u00eaan verific\u00e6 do\u00ee s\u00e9coli pr\u00ecmma co-i cor\u00ea spagn\u00f2lli.\nE p\u00f2ste de Z\u00eana, pe l\u00f4, av\u00e9ivan 'n sc\u00e0gno post\u00e2le a R\u00f3mma e, sc\u00ecnn-a l'indipend\u00e9nsa do R\u00e9gno de N\u00e0poli into 1732, gest\u00eevan a corispond\u00e9nsa che da-a \u00e7it\u00e6 de N\u00e0poli e da R\u00f3mma a l'\u00eaa sped\u00eea pe Tor\u00ecn. A part\u00ee da sta d\u00e6ta chi, pe c\u00f3ntra, s\u00f3n st\u00e6ti cre\u00e6 di cor\u00ea \u00f2rden\u00e2i, \u00f6 s\u00e6 con de part\u00e9nse f\u00ecsse \u00f2gni setem\u00e0nn-a \u00f2p\u00fb \u00f2gni ch\u00ecnze gi\u00f3rni, da Tor\u00ecn e da-a Fr\u00e0nsa pe R\u00f3mma, pas\u00e0ndo pe Z\u00eana, d\u00f3nde av\u00e9ivan 'n pr\u00f2pio sc\u00e0gno. \n\u00d2rganiza\u00e7i\u00f3n.\nO c\u00f2rpo di cor\u00ea da Rep\u00f9brica de Z\u00eana o l'\u00eaa form\u00f2u da d\u00f3zze cor\u00ea, i qu\u00e6, into 1630, fax\u00e9ivan serv\u00ec\u00e7io pe Mil\u00e0n, Anv\u00e8rsa, Ven\u00e9\u00e7ia, L\u00econ, Tor\u00ecn, a c\u00f3rte do S\u00e2cro Rom\u00e2no Inp\u00earo, Augsburg, Pal\u00e8rmo, Mesc\u00ecnn-a, N\u00e0poli, R\u00f3mma, Fir\u00e9nse e Madr\u00ecd.\nA c\u00e0ppo do serv\u00ec\u00e7io post\u00e2le gh'\u00eaa 'n \"M\u00e9istro di Cor\u00ea in Z\u00eana\", t\u00ectolo cangi\u00f2u into S\u00e8te\u00e7\u00e9nto in \"Magn\u00ecfico Gener\u00e2le de P\u00f2ste\"."}
{"id": "29462", "revid": "89", "url": "https://lij.wikipedia.org/wiki?curid=29462", "title": "Valadda do Pon\u00e7eivia", "text": "\u00d2r\u00ecgine do n\u00f3mme.\nO n\u00f3mme ci\u00f9 ant\u00eego conosci\u00fbo da val\u00e0dda o l'\u00e9 qu\u00e9llo che gh'\u00e9 in sci\u00e2 T\u00f6a da Pon\u00e7\u00e9ivia (l\u00e0stra de br\u00f3nzo scolp\u00eea do 117 pr\u00ecmma de Cr\u00ecsto) dond'a l'\u00e9 ciam\u00e2 \"Porcobera\" n\u00f3mme f\u00e6to de d\u00f4e par\u00f2lle indoeorop\u00eae, che p\u00eauan vo\u00e9i d\u00ee \"sci\u00f9mme ch'o p\u00f2rta e tr\u00fbte\". Da val\u00e0dda p\u00e0rla asc\u00ec Pl\u00ecnio o V\u00eagio (into s\u00f2 l\u00ecbbro \"Naturalis historia\" do 77 d\u00f2ppo de Cr\u00ecsto) ch'o a ci\u00e0mma \"\"Porcifera\"; into lat\u00ecn do Medio\u00eavo se d\u00eauvia o n\u00f3mme \"Pulcifera\"\"; l\u00ecbbri di s\u00e9coli XVII e XVIII scr\u00eevan \"Pozzevera\", \"Polzevera\" \u00f2 \"Ponzevera\". O n\u00f3mme d'ancheu o l'\u00e9 do s\u00e9colo XIX. Into parl\u00e2 com\u00f9n a l'\u00e9 \"A Pon\u00e7\u00e9ivia\".\nGi\u00f6graf\u00eea.\nA Pon\u00e7\u00e8ivia a se svil\u00f9ppa in m\u00f2ddo perpendicol\u00e2re a-a l\u00ecnia da cost\u00eaa a pon\u00e9nte de Z\u00eana; a l'incl\u00f9dde i Comu\u00ecn de Canpom\u00f3n, \u00c7i\u00e2nexi, Mign\u00e0nego, Sant'\u00d2r\u00e7\u00e9ize e S\u00e6ra e i quart\u00ea zen\u00e9ixi (che sc\u00ecnn-a-o 1926 \u00eaan comu\u00ecn aot\u00f2nomi) de Ponted\u00eaximo, B\u00f6san\u00e6o, R\u00f3ieu e S\u00e0n P\u00ea d'\u00c6nn-a e Corn\u00ecg\u00e9n fra i qu\u00e6 sf\u00f2ccia o Pon\u00e7\u00e9ivia.\nA c\u00e0rta giogr\u00e0fica o m\u00f3stra a poxi\u00e7i\u00f3n da val\u00e0dda rigo\u00e0rdo a-a \u00e7it\u00e6 de Z\u00eana, i c\u00e9ntri urb\u00e2ni ci\u00f9 inport\u00e0nti e o cam\u00ecn do tor\u00e9nte co-i s\u00f2 aflo\u00e9nti.\nDe s\u00f2lito se spart\u00ecsce a val\u00e0dda inte d\u00f4e p\u00e0rte: a B\u00e0ssa Pon\u00e7\u00e9ivia, ch'a l'incl\u00f9dde o t\u00f2cco da Ponted\u00eaximo a-a f\u00f4xe, e \u00c8rta Pon\u00e7\u00e9ivia, ch'a l'incl\u00f9dde e val\u00e0dde di aflo\u00e9nti ci\u00f9 inport\u00e0nti.\nA Pon\u00e7\u00e9ivia a l'\u00e9 carateriz\u00e2 da 'n l\u00e0rgo l\u00e8tto aluvion\u00e2le (ancheu str\u00e9ito fra i \u00e0rgini costro\u00eei inta meit\u00e6 de l'Euto\u00e7\u00e9nto) ch'o va dr\u00eeto, perpendicol\u00e2re a-a cost\u00eaa, ma o s'\u00e0rve c\u00f3mme 'na band\u00eata v\u00e8rso e viv\u00e0gne di s\u00f2 aflo\u00e9nti in sc\u00ee m\u00f3nti.\nIn sci\u00e2 cr\u00e9nn-a l\u00ecgure-pad\u00e0nn-a ch'a va fra i Ci\u00e9n de Pr\u00e2gia e a Boch\u00e9tta, gh'\u00e9 i m\u00f3nti L\u00eaco (1071 m\u00eatri) e Tac\u00f3n, che co-i s\u00f2 1113 m\u00eatri o l'\u00e9 a \u00e7\u00ecmma ci\u00f9 \u00e8rta da val\u00e0dda. A cr\u00e9nn-a fra a Boch\u00e9tta e Crox\u00e9tta d'O\u00ea a l'incl\u00f9dde i Z\u00f4vi (P\u00e0sso di Z\u00f4vi); i m\u00f3nti chi no ar\u00eevan a-i 1000 m\u00eatri.\nA lev\u00e0nte e a pon\u00e9nte a val\u00e0dda a l'\u00e9 limit\u00e2 da d\u00f4e dors\u00e2li che da-a cr\u00e9nn-a de l'Apen\u00ecn v\u00e0n scinn-a-o m\u00e2.\nA dors\u00e2le a lev\u00e0nte, ch'a div\u00ecdde a Pon\u00e7\u00e9ivia da-o c\u00e9ntro de Z\u00eana e da-a Val\u00e0dda do Bez\u00e0gno, a l'\u00e9 carateriz\u00e2 da-e Mi\u00e2ge de Z\u00eana do Seic\u00e9nto. Da S\u00e0n P\u00ea d'\u00c6nn-a se m\u00f3nta a-o quart\u00ea in col\u00ecnn-a de Belved\u00eare, d\u00f3nde gh'\u00eaa a Bater\u00eea Belved\u00eare, ancheu sostito\u00eea da-o c\u00e0npo de bal\u00f3n Morg\u00e2vi. Sci\u00f9 pi-\u00e2 col\u00ecnn-a de Belved\u00eare inte mi\u00e2ge gh'\u00e9 'na s\u00e9rie de f\u00f2rti: un d\u00f2ppo l'\u00e2tro: o F\u00f2rte Crox\u00e9tta, o F\u00f2rte Ten\u00e0ggia, i inpon\u00e9nti f\u00f2rti Beg\u00e6 e Sper\u00f3n, t\u00f9tti coleg\u00e6 da-e mi\u00e2ge che c\u00f4ran in sci\u00e2 cr\u00e9sta di m\u00f3nti. In sc\u00ea col\u00ecnn-e ci\u00f9 a n\u00f2rd, f\u00eaua da-a \u00e7\u00e9nta de mi\u00e2ge, gh'\u00e9 i f\u00f2rti Po\u00ecn, Do\u00ee Fr\u00e6 e Diam\u00e0nte.\nA dors\u00e2le a pon\u00e9nte, ch'a div\u00ecdde a Pon\u00e7\u00e8ivia da-e val\u00e0dde di ri\u00e6 Ci\u00e2v\u00e0gna e Var\u00e9nn-a, da Cornig\u00e9n a m\u00f3nta in sci\u00e2 col\u00ecnn-a de C\u00f4n\u00e2, d\u00f2ppo, pas\u00f2u o b\u00e0sso p\u00e0sso de B\u00f2rzoi a va sci\u00f9 l\u00f3ngo i m\u00f3nti R\u00f2cca di Cr\u00f6i, Tejeu, Scarp\u00ecn, o M\u00f3nte de T\u00f3rbi e a l'ar\u00eeva in sci\u00e2 cr\u00e9nn-a de l'Apen\u00ecn a-a C\u00f2lla de Pr\u00e2gia, co-o lasci\u00e2se in sci\u00e2 dr\u00eeta o M\u00f3nte Figh\u00e9ugna, ch'o l'\u00e9 t\u00f9tto inta Pon\u00e7\u00e9ivia e d\u00f3nde gh'\u00e9 o Santo\u00e2io da Mad\u00f2nna da Go\u00e0rdia.\nSt\u00f6ia.\nA st\u00f6ia da Pon\u00e7\u00e9ivia a l'\u00e9 streitam\u00e9nte lig\u00e2 a qu\u00e9lla de Z\u00eana, perch\u00e9 a l'\u00eaa o natur\u00e2le retrot\u00e6ra e a ci\u00f9 inport\u00e0nte str\u00e0dda con l'entrot\u00e6ra e a Cian\u00fba Pad\u00e0nn-a.\nDa-a preist\u00f6ia a l'inp\u00earo rom\u00e2no.\nInta Pon\u00e7\u00e9ivia no gh'\u00e9 st\u00e6to di ritrovam\u00e9nti di t\u00e9npi ci\u00f9 ant\u00eeghi da preist\u00f6ia. E pr\u00ecmme instala\u00e7io\u00ecn conosci\u00fbe, in b\u00e2ze a qu\u00e9llo che s'\u00e9 trov\u00f2u, s\u00f3n de seg\u00fbo de \"l'et\u00e6 do f\u00e6ro\", che in Lig\u00f9ria a l'\u00e9 du\u00e2 scinn-a l'ar\u00eevo di Rom\u00e2ni (s\u00e9colo II pr\u00ecmma de Cr\u00ecsto). E costru\u00e7io\u00ecn de pr\u00ecmme popola\u00e7io\u00ecn l\u00ecguri \u00eaan m\u00ecsse in poxi\u00e7io\u00ecn domin\u00e0nti in sc\u00ea c\u00f2ste de col\u00ecnn-e. A ci\u00f9 ant\u00eega de st'instala\u00e7io\u00ecn chi a l'\u00e9 qu\u00e9lla de M\u00f3nte C\u00e0rlo, vix\u00ecn a Izov\u00e8rde, into com\u00f9n de Canpom\u00f3n (s\u00e9colo IV pr\u00ecmma de Cr\u00ecsto). \u00c2tre instala\u00e7io\u00ecn (s\u00e9coli III e II pr\u00ecmma de Cr\u00ecsto) s\u00f3n st\u00e6te trov\u00e6 a S\u00e0n \u00c7epr\u00ec\u00e0n e C\u00e0npoa de Zemign\u00e0n, localit\u00e6 ch'a l'\u00eaa in sci\u00f4 cam\u00ecn che za pr\u00ecmma anc\u00f3n de R\u00f3mma o l'\u00eaa o natur\u00e2le colegam\u00e9nto tra a cost\u00eaa l\u00ecgure e o Piem\u00f3nte e che d\u00f2ppo o sai\u00e6 divent\u00f2u a Str\u00e0dda de P\u00f2st\u00f9mia.\nV\u00e8rso o 200 pr\u00ecmma de Cr\u00ecsto a Lig\u00f9ria, e con l\u00ea a Pon\u00e7\u00e9ivia asc\u00ec, a l'\u00e9 st\u00e6ta ter\u00e9n de sc\u00f3ntro fra i Rom\u00e2ni e i Cartagin\u00e9ixi e a-a f\u00ecn da Seg\u00f3nda Go\u00e6ra P\u00f9nica (218-201 pr\u00ecmma de Cr\u00ecsto) a l'\u00e9 st\u00e6ta conquist\u00e2 da-i Rom\u00e2ni.\nCi\u00f9 o m\u00eano inta meit\u00e6 do s\u00e9colo II pr\u00ecmma de Cr\u00ecsto (149 pr\u00ecmma e Cr\u00ecsto) inta Pon\u00e7\u00e9ivia l'\u00e9 st\u00e6to av\u00e8rto a Str\u00e0dda de P\u00f2st\u00f9mia che da Z\u00eana a port\u00e2va a-o de la de l'Apen\u00ecn a Lib\u00e0rna, vix\u00ecn a l'ato\u00e2le S\u00e6rav\u00e0lle (S\u00e6rav\u00e0lle Scr\u00e9ivia).\nInto 1506 vix\u00ecn a qu\u00e9llo ch'ancheu o l'\u00e9 o p\u00e0ize de Pedem\u00f3nte de S\u00e6ra pe c\u00e2xo l'\u00e9 st\u00e6to trov\u00f2u 'n \u00f2g\u00e8tto as\u00e6 inport\u00e0nte, ch'o l'\u00e0 d\u00e6to as\u00e6 informa\u00e7io\u00ecn in sc\u00ea g\u00e9nte che st\u00e2van inta Pon\u00e7\u00e9ivia inte qu\u00e9llo per\u00eeodo st\u00f2rico e a-i rap\u00f2rti pol\u00ectichi e econ\u00f2michi che-e rigoard\u00e2van. A l'\u00eaa 'n'inscri\u00e7i\u00f3n in sce 'na l\u00e0stra de br\u00f3nzo ch'a rigoard\u00e2va 'na sent\u00e9nsa do Sen\u00e2to rom\u00e2no into 117 pr\u00ecmma de Cr\u00ecsto pe scistem\u00e2 'na b\u00e6ga fra e popola\u00e7io\u00ecn l\u00ecguri di \"Genuates\" e di \"Veiturii Langenses\" (c\u00f3mme d\u00ee fra g\u00e9nte de Z\u00eana e de Lang\u00e0sco) che st\u00e2van inta Pon\u00e7\u00e9ivia.\nIn \u00e9poca inperi\u00e2le a Pon\u00e7\u00e9iva, con Z\u00eana e t\u00f9tta a Lig\u00f9ria, a f\u00e2va p\u00e0rte da \"Regio IX - Liguria\", ma inte sto per\u00eeodo no l'\u00e9 acapit\u00f2u n\u00ecnte de interes\u00e0nte; a Z\u00eana rom\u00e2na, e de consegonsa o s\u00f2 terit\u00f6io, dist\u00e0nte da-e ci\u00f9 inport\u00e0nti str\u00e0dde de comunica\u00e7i\u00f3n, a no l'\u00e0iva 'na gr\u00e0nde inport\u00e0nsa econ\u00f2mica e comerci\u00e2le, \u00e0nche se, pe'n \u00e7\u00e8rto t\u00e9npo, a l'\u00e0 sent\u00eeo i ef\u00e8tti poxit\u00eevi de l'\u00ease s\u00f3tta R\u00f3mma. C\u00f3mme inte t\u00f9tta a Lig\u00f9ria, p\u00f2-u f\u00e0scino da v\u00ectta de \u00e7it\u00e6, i p\u00e0ixi de mont\u00e0gna e de m\u00eaza c\u00f2sta s\u00f3n st\u00e6ti abandon\u00e6 za a-i t\u00e9npi de l'Oug\u00f9sto ma se s\u00f3n t\u00f3rna popol\u00e6 da-o s\u00e8colo III, a cax\u00f3n de dificolt\u00e6 econ\u00f2miche ch'\u00e0ivan colp\u00eeo l'inp\u00earo inte qu\u00e9llo s\u00e8colo. C\u00f3mme dim\u00f3stran d\u00f6tr\u00e9i ritrovam\u00e9nti archiol\u00f2gichi, i n\u00eauvi abit\u00e0nti \u00e0n comens\u00f2u a coltiva\u00e7i\u00f3n de cast\u00e0gne e da s\u00e9iga, \u00e7\u00ecbbi p\u00f6vei ma ad\u00e0tti a-i ter\u00e9n de mont\u00e0gna, e st\u00e2van inte di p\u00e0ixi pic\u00ecn de c\u00e2ze de l\u00e9gno m\u00ecssi inti t\u00f2cchi ci\u00e9n de m\u00eaza c\u00f2sta, inti m\u00e6ximi p\u00f2sti d\u00f3nde za gh'\u00eaa st\u00e6to i s\u00f2 anten\u00e6 de l'et\u00e6 do f\u00e6ro.\nO Medio\u00eavo.\nS\u00f3n p\u00f6che e not\u00ec\u00e7ie seg\u00fbe de l'\u00c8rto Medio\u00eavo (da-i s\u00e9coli VI a-o IX), into qu\u00e6 s\u00f3n vegn\u00fbi un d\u00f2ppo l'\u00e2tro i Bizant\u00ecn (da-o 537), i Longob\u00e0rdi (da-o 641) e i Fr\u00e0nchi.\nZa da-o t\u00e9npo di Longob\u00e0rdi i ci\u00f9 \u00f2per\u00f4xi s\u00f3n st\u00e6ti i fr\u00e0tti da pot\u00e9nte aba\u00e7\u00eea de S\u00e0n Conb\u00e0n de B\u00f2bio e do s\u00f2 r\u00eccco f\u00e9odo re\u00e2le e inperi\u00e2le mon\u00e0stico che control\u00e2van a Str\u00e0dda de P\u00f2st\u00f9mia atrav\u00e8rso i v\u00e0rri posedim\u00e9nti l\u00ecguri e piemont\u00e9ixi concentr\u00e6 inte l'aba\u00e7\u00eea de S\u00e0n P\u00ea de Pre\u00e7ipi\u00e0n.\nD\u00f2ppo o terit\u00f6io o l'\u00e9 st\u00e6to spart\u00eeo in \"M\u00e0rche\": a Pon\u00e7\u00e9ivia a l'\u00e9 st\u00e6ta m\u00ecssa inta M\u00e0rca \u00f2bert\u00e9nga do R\u00e9gno d'It\u00e0lia. Into 952 l'\u00cedo (\u00f2 Go\u00eedo) Carmand\u00ecn, governat\u00f4 do Comit\u00e2to zen\u00e9ize da M\u00e0rca \u00d2bert\u00e9nga, o s'\u00e9 instal\u00f2u a Crem\u00e9n (vix\u00ecn a l'ato\u00e2le B\u00f6san\u00e6o) co-o t\u00ectolo de Visc\u00f3nte. Inti s\u00e9coli d\u00f2ppo i s\u00f2 discend\u00e9nti \u00e0n av\u00fbo inport\u00e0nti inc\u00e0reghi into gov\u00e8rno da Rep\u00f9blica de Z\u00eana. Da-i Carmand\u00ecn s\u00f3n vegn\u00fbe \u00e2tre inport\u00e0nti fam\u00ecgge patr\u00ec\u00e7ie zen\u00e9ixi, unn-a de qu\u00e9ste s\u00f3n i Sp\u00ecnoa.\nV\u00e8rso a f\u00ecn do s\u00e9colo X a Z\u00eana l'\u00e9 nasci\u00fbo a Rep\u00f9blica. L'econom\u00eea da \u00e7it\u00e6 a l'\u00eaa t\u00f9tta in sc\u00ee fior\u00e9nti tr\u00e0feghi comerci\u00e2li inte t\u00f9tto o Mediter\u00e0nio, d\u00f3nde \u00eaan b\u00e9n b\u00e9n at\u00eevi i merc\u00e0nti pon\u00e7evi\u00e0schi. Inte sto per\u00eeodo chi t\u00e0nte personalit\u00e6 da val\u00e0dda \u00e0n av\u00fbo inc\u00e0reghi inport\u00e0nti inte institu\u00e7io\u00ecn da Rep\u00f9blica de Z\u00eana (fra qu\u00e9sti o cron\u00ecsta C\u00e0faro do R\u00f9stego da Caschifel\u00f3n, nasci\u00fbo inte l'\u00c8rta Pon\u00e7\u00e9ivia, o fa i n\u00f3mmi de l'Am\u00eego Br\u00f9sco, de l'Ans\u00e2do de Brax\u00ee e do Bonam\u00f2u de M\u00e9urgo).\nInto s\u00e9colo XII i Zen\u00e9ixi, p'asegu\u00e2se 'n pas\u00e0ggio seg\u00fbo v\u00e8rso i p\u00e0ssi in sce l'Apen\u00ecn e p'avard\u00e2se da-i scign\u00f4ri feod\u00e2li e da-i breg\u00e0nti, \u00e0n \u00f2cup\u00f2u t\u00f9tta a Pon\u00e7\u00e9ivia con l'esp\u00e0ndise a-o de l\u00e0 de l'Apen\u00ecn scinn-a-a \u00d6t\u00e0ggio e G\u00e2vi. O person\u00e0ggio pol\u00ectico ci\u00f9 inport\u00e0nte da Pon\u00e7\u00e9ivia inte sto per\u00eeodo o l'\u00e9 st\u00e6to o D\u00fbxe Gio\u00e2ne da M\u00f9rta.\nI c\u00e9ntri ci\u00f9 inport\u00e0nti \u00eaan anc\u00f3n i p\u00e0ixi vegn\u00fbi sci\u00f9 l\u00f3ngo e str\u00e0dde che un\u00eevan Z\u00eana co-a cian\u00fba pad\u00e0nn-a l\u00f3ngo e cr\u00e9nn-e de col\u00ecnn-e, m\u00e9ntre into can\u00e2, qu\u00e6xi do t\u00f9tto \u00f2cup\u00f2u da-o Pon\u00e7\u00e9ivia e-esp\u00f2sto a-e aluvio\u00ecn caxon\u00e6 da-e p\u00ecnn-e inprov\u00eeze do tor\u00e9nte, no ghe st\u00e2va qu\u00e6xi nisci\u00f9n.\nDa-o s\u00e9colo XIII l'\u00e9 comens\u00f2u, pe l'ativit\u00e6 di \u00f3rdini religi\u00f4xi, 'na pr\u00ecmma coloniza\u00e7i\u00f3n do can\u00e2. Con l'agi\u00f9tto econ\u00f2mico de r\u00eccche fam\u00ecgge patr\u00ec\u00e7ie zen\u00e9ixi l'\u00e9 vegn\u00fbo sci\u00f9 de n\u00eauve instala\u00e7io\u00ecn de fr\u00e0tti, che qu\u00e0rche v\u00f2tta gh'\u00e0ivan l'uspi\u00e2 pe-i mar\u00f2tti, p\u00f6vei, pelegr\u00ecn e g\u00e9nte de pas\u00e0ggio. Inte 'na dex\u00e9nn-a d'\u00e0nni l'\u00e9 vegn\u00fbo sci\u00f9 o Conv\u00e9nto Fran\u00e7esc\u00e0n da Ciap\u00e9tta B\u00f6san\u00e6o (fam\u00ecggia di Lerc\u00e6, 1291), qu\u00e9llo Certoz\u00ecn de S\u00e0n Bertom\u00ea a-a Cert\u00f4za de R\u00f2ieu (fam\u00ecggia di Din\u00e9igro, 1927), qu\u00e9llo Benedet\u00ecn do Bosch\u00e9tto (fam\u00ecggia di Grim\u00e0ldi, 1410), a-o conf\u00ecn fra Cornig\u00e9n e R\u00f2ieu, e i scent\u00e6 uspi\u00e6 de S\u00e0n Gi\u00e2xo do Borgh\u00e9tto (fam\u00ecggia di Lecav\u00e9ia, 1178) e de S\u00e0nta Marg\u00e0ita de Moig\u00e0llo (s\u00e9colo XII). Ci\u00f9 av\u00e0nti a qu\u00e9sti se s\u00f3n az\u00f3nti into 1612 o conv\u00e9nto fran\u00e7esc\u00e0n de N.S, da Mizeic\u00f2rdia a R\u00f2ieu (divent\u00f2u uspi\u00e2 \u2013 ancheu d\u00eeto o \"Cel\u00e9zia\" \u2013 inte l'Euto\u00e7\u00e9nto) e into 1640 qu\u00e9llo di Capu\u00e7\u00ecn a Ponted\u00eaximo.\nDa-i s\u00e9coli XIII e XIV a Z\u00eana gh'\u00e9 st\u00e6to 'n m\u00f9ggio de l\u00f2tte p\u00f2-u dom\u00ecnio da \u00e7it\u00e6 tra e fa\u00e7io\u00ecn d\u00eete di Ranp\u00ecn (Go\u00e8lfi) e di Mascher\u00e6 (Ghibel\u00ecn). Sc\u00f3ntri sangoin\u00f4xi fra ste d\u00f4e fa\u00e7io\u00ecn s\u00f3n acapit\u00e6 into 1318 e into 1367, e inte sti sc\u00f3ntri l'\u00e9 st\u00e6to deru\u00f2u i cast\u00e9lli de Ponted\u00eaximo, Sant'\u00d2r\u00e7\u00e9ize e B\u00f6san\u00e6o (qu\u00e9sto l'\u00e0n d\u00f2ppo t\u00f3rna ti\u00f2u sci\u00f9 into 1380).\nInto s\u00e8colo XVI tra e fam\u00ecgge n\u00f2bili da val\u00e0dda s'\u00e9 dist\u00ecnta a fam\u00ecggia De Ci\u00e0nn-e, da qu\u00e6 as\u00e6 espon\u00e9nti \u00e0n av\u00fbo inc\u00e0reghi inport\u00e0nti into gov\u00e8rno da Rep\u00f9blica de Z\u00eana. O n\u00f3mme da fam\u00ecggia De Ci\u00e0nn-e o ne v\u00e9n da-e ci\u00e0nn-e da Pon\u00e7\u00e9ivia.\nInto s\u00e9colo XV gh'\u00e9 st\u00e6to 'n m\u00f9ggio de ribelio\u00ecn e riv\u00f2lte fra a popola\u00e7i\u00f3n da Pon\u00e7\u00e9ivia. Into 1440, vix\u00ecn a S\u00e0n \u00c7epri\u00e0n i contad\u00ecn pon\u00e7evi\u00e0schi \u00e0n scor\u00eeo i sord\u00e0tti ghibel\u00ecn do B\u00e0rnaba Ad\u00f3rno.\nA-i 29 d'Ag\u00f3sto do 1490 in sci\u00f4 M\u00f3nte Figh\u00e9ugna gh'\u00e9 st\u00e6ta l'apari\u00e7i\u00f3n da Mad\u00f2nna a-o contad\u00ecn Ben\u00e9ito Par\u00eato. O santo\u00e2io (ch'o pigi\u00e2 o n\u00f3mme de Mad\u00f2nna da Go\u00e0rdia) ti\u00f2u sci\u00f9 in sci\u00f4 m\u00f3nte p'aregord\u00e2 l'avegnim\u00e9nto da al\u00f4a o l'\u00e9 st\u00e6to 'n p\u00f3nto de riferim\u00e9nto pe-i fed\u00eali da Pon\u00e7\u00e9ivia, e co-o t\u00e9npo o l'\u00e9 divent\u00f2u o ci\u00f9 inport\u00e0nte santo\u00e2io da Mad\u00f2nna de t\u00f9tta a Lig\u00f9ria.\nDa-o Rinascim\u00e9nto a-o S\u00e8te\u00e7\u00e9nto.\nDa-o s\u00e9colo XV inta val\u00e0dda s'\u00eaa f\u00e6to de l\u00f3ngo ci\u00f9 f\u00f2rte a prez\u00e9nsa de fam\u00ecgge patr\u00ec\u00e7ie zen\u00e9ixi, ch'\u00e0ivan ti\u00f2u sci\u00f9 i s\u00f2 pal\u00e0\u00e7\u00e7i de vilezat\u00fba in sc\u00ea s\u00f2 tegn\u00fbe agr\u00eccole, che pe t\u00e0nti s\u00e9coli s\u00f3n st\u00e6te a carater\u00ecstica do pais\u00e0ggio da val\u00e0dda e n'\u00e0n lig\u00f2u streitam\u00e9nte l'econom\u00eea a qu\u00e9lla da vix\u00ecnn-a \u00e7it\u00e6. O fen\u00f2meno de v\u00eclle de canp\u00e0gna o l'\u00e0 av\u00fbo o s\u00f2 p\u00f3nto ci\u00f9 \u00e8rto fra o Sei\u00e7\u00e9nto e o S\u00e8te\u00e7\u00e9nto.\nDa-o s\u00e9colo XVI a Pon\u00e7\u00e9ivia a l'\u00e9 st\u00e6ta o ter\u00e9n de sc\u00f3ntro fra i difenso\u00ee de Z\u00eana e i ez\u00e8rciti foest\u00ea invazo\u00ee. Into 1507 o r\u00e8 de Fr\u00e0nsa Lo\u00eegi XII, chin\u00f2u inta Pon\u00e7\u00e9ivia co-in f\u00f2rte ez\u00e8rcito pe conquist\u00e2 t\u00f3rna Z\u00eana (de d\u00f3nde i fran\u00e7\u00e9ixi \u00eaan st\u00e6ti scor\u00eei do\u00ee \u00e0nni pr\u00ecmma), o l'\u00e0 pigi\u00f2u al\u00f6gio inta Bad\u00eea do Bosch\u00e8tto, c\u00f3mme c\u00f3nta o Guicciardini asc\u00ec inta St\u00f6ia d'It\u00e0lia.\nInto 1625 o D\u00f9cca de Sav\u00f6ia, o C\u00e0rlo Mano\u00e6lo I, con l'agi\u00f9tto di sord\u00e0tti fran\u00e7\u00e9ixi, o l'\u00e9 vegn\u00fbo zu da Tor\u00ecn pe conquist\u00e2 Z\u00eana. A desp\u00eato da f\u00f2rte spropor\u00e7i\u00f3n fra e f\u00f2rse in c\u00e0npo, i sord\u00e0tti zen\u00e9ixi goid\u00e6 da-o St\u00eava Sp\u00ecnoa, con l'agi\u00f9tto di volont\u00e2i pon\u00e7evi\u00e0schi, \u00e0n afront\u00f2u l'ez\u00e8rcito piemont\u00e9ize vix\u00ecn a-o P\u00e0sso do Pert\u00fbzo e l'\u00e0n bat\u00fbo. Tr\u00e9i \u00e0nni d\u00f2ppo, p'aregord\u00e2 l'avegnim\u00e8nto, d\u00e2-ar\u00e9nte a-o p\u00f2sto da bat\u00e0ggia l'\u00e9 st\u00e6to ti\u00f2u sci\u00f9 o Santo\u00e2io de N\u00f2stra Scign\u00f4a da Vit\u00f6ia.\nInto S\u00e8te\u00e7\u00e9nto a Rep\u00f9blica de Z\u00eana, ale\u00e2 da Fr\u00e0nsa, a s'\u00e9 trov\u00e2 ti\u00e2 dr\u00e9nto inta go\u00e6ra de sucesci\u00f3n aostr\u00ecaca. A Pon\u00e7\u00e9ivia into 1746 a l'\u00e9 st\u00e6ta \u00f2cup\u00e2 da 'n ez\u00e8rcito aostro-piemont\u00e9ize, a-o com\u00e0ndo do gener\u00e2le B\u00f2tta-Ad\u00f3rno, ch'o l'\u00e9 ariv\u00f2u scinn-a-a Z\u00eana, de d\u00f3nde o l'\u00e9 st\u00e6to scor\u00eeo a cax\u00f3n de l'insure\u00e7i\u00f3n popol\u00e2re di 5-10 de Dex\u00e9nbre 1746, comens\u00e2.da-a prion\u00e2 do Bal\u00eclla.\nA st\u00f6ia a c\u00f3nta che inte qu\u00e9lla go\u00e6ra l'ez\u00e8rcito invaz\u00f4 acanp\u00f2u in sci\u00f4 l\u00e8tto sci\u00fbto do Pon\u00e7\u00e9ivia, tra R\u00f2ieu e B\u00f6san\u00e6o, a-i 6 de Set\u00e9nbre do 1746 o l'\u00e9 st\u00e6to invest\u00eeo da 'n'inprov\u00eeza p\u00ecnn-a do tor\u00e9nte ch'a l'\u00e0 destr\u00fbto l'acanpam\u00e9nto e provoc\u00f2u a m\u00f2rte de t\u00e0nti sord\u00e0tti.\nA-i 11 d'Arv\u00ee do 1747 'n \u00e2tro ez\u00e8rcito aostr\u00ecaco a-o com\u00e0ndo do c\u00f3nte de Schulenberg, o l'\u00e0 t\u00f3rna prov\u00f2u a \u00f2cup\u00e2 Z\u00eana. I invazo\u00ee, vegn\u00fbi zu da n\u00f2rd atrav\u00e8rso i p\u00e0ssi de l'Apen\u00ecn, \u00e0n \u00f2cup\u00f2u t\u00f9tta a Pon\u00e7\u00e9ivia ch'\u00e0n sachez\u00f2u e destr\u00fbto pr\u00ecmma d'asedi\u00e2 Z\u00eana. Gh'\u00e9 st\u00e6to di f\u00eai conbatim\u00e9nti fra i aostr\u00ecachi da 'na p\u00e0rte e i volont\u00e2i da Pon\u00e7\u00e9ivia (spart\u00eei in conpagn\u00eee pe par\u00f2chie) e sord\u00e0tti da Rep\u00f9blica de Z\u00eana da l'\u00e2tra. A-i 19 de L\u00f9ggio do 1747 i aostr\u00ecachi \u00e0n lasci\u00f2u a Pon\u00e7\u00e9ivia e s\u00f3n st\u00e6ti in sci\u00e2 f\u00ecn scor\u00eei a-o de la de l'Apen\u00ecn into Frev\u00e2 do 1748 ma \u00e0n lasci\u00f2u 'na sc\u00eea de m\u00f2rte e distru\u00e7i\u00f3n. S\u00e9nsa lev\u00e2 n\u00ecnte a-o val\u00f4 di rexist\u00e9nti pon\u00e7evi\u00e0schi, i aostr\u00ecachi se s\u00f3n reti\u00e6 asc\u00ec pe-i alt\u00e8rni f\u00e6ti da go\u00e6ra che \u00f2rm\u00e2i a l'\u00eaa ariv\u00e2 a-a f\u00ecn s\u00e9nsa vincito\u00ee ni v\u00ecnti.\nChi a pag\u00f2u de ci\u00f9 inte qu\u00e8llo tr\u00ecste per\u00eeodo s\u00f3n st\u00e6ti sorviat\u00f9tto i p\u00e0ixi in sc\u00ea col\u00ecnn-e, pr\u00ecmma, into 1746, qu\u00e0nde i aostr\u00ecachi s\u00f3n ariv\u00e6, d\u00f2ppo, into 1747, qu\u00e0nde se ne s\u00f3n and\u00e6ti asc\u00ec. T\u00e0nte s\u00f3n e st\u00f6ie de viol\u00e9nse e de distru\u00e7io\u00ecn f\u00e6te da-i sord\u00e0tti aostr\u00ecachi \u00e0vidi de bot\u00ecn. De prot\u00e8ste da popola\u00e7i\u00f3n se ne s\u00f3n f\u00e6ti c\u00e0rego i p\u00e0rechi, ch'\u00e0ivan v\u00ecsto e s\u00f2 g\u00eaxe despugi\u00e6 de t\u00f9tto e danez\u00e6 asc\u00ec. D\u00f2ppo che i invazo\u00ee se se s\u00f3n and\u00e6ti, t\u00e0nti p\u00e0ixi, distr\u00fbti e co-a popola\u00e7i\u00f3n decim\u00e2, s\u00f3n st\u00e6ti abandon\u00e6 (e cr\u00f2nache do t\u00e9npo cont\u00e0n chi-\u00e2 ci\u00f9 p\u00e0rte da popola\u00e7i\u00f3n da Pon\u00e7\u00e9ivia a l'\u00e9 m\u00f2rta pe-i conbatim\u00e9nti, ma sorviat\u00f9tto pe-e priva\u00e7io\u00ecn pat\u00eee inte qu\u00e9lli ter\u00ecbili m\u00e9ixi). A consego\u00e9nte diminu\u00e7i\u00f3n de n\u00e0scite a s'\u00e9 f\u00e6ta sent\u00ee pe t\u00f9tto o s\u00e9colo XVIII, e s\u00f4lo into s\u00e9colo d\u00f2ppo gh'\u00e9 st\u00e6to 'n rep\u00ecggio.\nInto 1796 l'\u00e9 ariv\u00f2u in It\u00e0lia o Napoli\u00f3n: anc\u00f3n 'na v\u00f2tta a g\u00e9nte da Pon\u00e7\u00e8iva, che no se fi\u00e2van de id\u00eae rivolu\u00e7ion\u00e2ie che port\u00e2van i fran\u00e7\u00e8ixi perch\u00e9 met\u00e9ivan in discusci\u00f3n e s\u00f2 s\u00f2lide tradi\u00e7io\u00ecn, a l'\u00e0 prov\u00f2u a rex\u00ecste, ma a no l'\u00e0 posci\u00fbo f\u00e2 n\u00ecnte c\u00f3ntra o potent\u00ecscimo ez\u00e8rcito do Napoli\u00f3n; l'\u00e9 cosc\u00ec fin\u00eeo a st\u00f6ia da Rep\u00f9blia de Z\u00eana che, ciam\u00e2 \"Rep\u00f9blica L\u00ecgure\" a l'\u00e9 divent\u00e2 'na col\u00f2nia fran\u00e7\u00e9ize.\nL'Euto\u00e7\u00e9nto.\nInto 1800, inta go\u00e6ra fra a Fr\u00e0nsa e e pot\u00e9nse eorop\u00eae (\u00c0ostria, Inghilt\u00e6ra, R\u00f9scia e Pr\u00f9scia), Z\u00eana a l'\u00e0 pat\u00eeo 'n d\u00fbo as\u00e8dio pe m\u00e2 e pe t\u00e6ra da p\u00e0rte di aostr\u00ecachi e di ingl\u00e9ixi. A dif\u00e9iza de Z\u00eana a l'\u00e9 st\u00e6ta m\u00ecssa inte m\u00e0n do gener\u00e2le fran\u00e7\u00e9ize Andr\u00eea Mas\u00eana (a Z\u00eana o ciam\u00e2van \"Amassa-Z\u00eana\") ch'o l'\u00e0 rexist\u00eeo pe ci\u00f9 de do\u00ee m\u00e9ixi, e inte sto per\u00eeodo Z\u00eana a l'\u00e0 pat\u00eeo 'na ter\u00ecbile carest\u00eea, pe trategn\u00ee e f\u00f2rse aostr\u00ecache, asp\u00eat\u00e0ndo i rinf\u00f2rsci. A Pon\u00e7\u00e8ivia asc\u00ec, c\u00f3mme t\u00f9tti i cont\u00f3rni de Z\u00eana, a l'\u00e9 st\u00e6ta ti\u00e2tro de f\u00eai sc\u00f3ntri (ma che no \u00e0n coinv\u00f2lto a popola\u00e7i\u00f3n) fra i aostr\u00ecachi e i fran\u00e7\u00e9ixi, sc\u00ecnn-a qu\u00e0nde o Mas\u00eana o l'\u00e0 dov\u00fbo ar\u00e9ndise: a-i 4 de Z\u00f9gno do 1800 l'\u00e9 st\u00e6to firm\u00f2u a r\u00e9iza di fran\u00e7\u00e9ixi inta capel\u00e9tta da Mad\u00f2nna in sci\u00f4 p\u00f3nte de Cornig\u00e9n (al\u00f4a a l'\u00eaa ci\u00f9 gr\u00e0nde de qu\u00e9lla che gh'\u00e9 ancheu). I aostr\u00ecachi s\u00f3n intr\u00e6 a Z\u00eana, ma v\u00ecnti gi\u00f3rni d\u00f2ppo, bat\u00fbi da-o Napol\u00f3n a Mar\u00e9ngo, se ne s\u00f3n t\u00f3rna and\u00e6ti e sta v\u00f2tta chi pe de l\u00f3ngo. Asc\u00ec se no se p\u00eauan paragon\u00e2 a-i patim\u00e9nti da go\u00e6ra do 1747, i pon\u00e7evi\u00e0schi \u00e0n pat\u00eeo b\u00e9n b\u00e9n de dez\u00e2xi sorviat\u00f9tto pi-a manc\u00e0nsa de r\u00f6ba da mangi\u00e2 a cax\u00f3n de l'as\u00e9dio anglo-aostr\u00ecaco.\nA Pon\u00e7\u00e9ivia a l'\u00e0 sego\u00eeo a sci\u00f2rte da Rep\u00f9blica L\u00ecgure che into 1805 a l'\u00e9 st\u00e6ta un\u00eea a l'inp\u00earo fran\u00e7\u00e9ize e, d\u00f2ppo a ch\u00e9ita do Napoli\u00f3n, d\u00e6ta da-o Congr\u00e8sso de VI\u00e9nna, a-o R\u00e9gno Sab\u00e0odo (1815)\nO svil\u00f9ppo industri\u00e2le.\nD\u00f6tr\u00e6 pic\u00ecnn-e ativit\u00e6 industri\u00e2li \u00eaan vegn\u00fbe sci\u00f9 inta val\u00e0dda sc\u00ecnn-a da-o prin\u00e7\u00ecpio do s\u00e9colo, ma l'\u00e9 st\u00e6to s\u00f4lo co-a costru\u00e7i\u00f3n da ferov\u00eea pe Tor\u00ecn e a costru\u00e7i\u00f3n de \u00e0rgini do tor\u00e9nte, tra o 1849 e o 1853, che d\u00f6tr\u00e6 gr\u00e9nde ind\u00f9strie \u00e0n trov\u00f2u p\u00f2sto d\u00f3nde pr\u00ecmma gh'\u00eaa o l\u00e9tto do tor\u00e9nte, e qu\u00e9sto o l'\u00e0 port\u00f2u 'n'aom\u00e9nto de n\u00e0scite asc\u00ec: o censcim\u00e9nto do 1881 o l'\u00e0 constat\u00f2u chi-\u00e2 popola\u00e7i\u00f3n dov\u00fba a l'inmigra\u00e7i\u00f3n a l'\u00e0iva super\u00f2u qu\u00e9lla do p\u00f2sto inte qu\u00e6xi t\u00f9tti i p\u00e0ixi.\nA cax\u00f3n do svil\u00f9ppo industri\u00e2le inta seg\u00f3nda meit\u00e6 do s\u00e9colo se s\u00f3n moltiplic\u00e6 e Socj\u00eat\u00e6 de M\u00f3too Soc\u00f3rso \u00f2per\u00e2ie, agrega\u00e7io\u00ecn de lou\u00e0nti, de inspira\u00e7i\u00f3n social\u00ecsta e cat\u00f2lica, che s\u00f3n st\u00e6te e b\u00e2ze da fut\u00fbra \u00f2rganiza\u00e7i\u00f3n scindac\u00e2le zen\u00e9ize.\nO Neuve\u00e7\u00e9nto.\nCon l'espansci\u00f3n urban\u00ecstica inta p\u00e0rte b\u00e0ssa da val\u00e0dda s'\u00eaa form\u00f2u de agrega\u00e7io\u00ecn industri\u00e2li che into 1926 s\u00f3n st\u00e6te un\u00eee a Z\u00eana pe voent\u00e6 do reg\u00ecmme fasc\u00ecsta. I comu\u00ecn da b\u00e0ssa Pon\u00e7\u00e9ivia (S\u00e0n P\u00ea d'\u00c6nn-a, Cornig\u00e9n, R\u00f2ieu, B\u00f2rzoi, B\u00f6san\u00e6o, S\u00e0n Ch\u00eego e Ponted\u00eaximo) ins\u00e9mme a \u00e2tri 17 comu\u00ecn da Val\u00e0dda do Bez\u00e0gno, do Pon\u00e9nte e do Lev\u00e0nte s\u00f3n divent\u00e6 p\u00e0rte da \"Gr\u00e0nde Z\u00eana\".\nInta Seg\u00f3nda Go\u00e6ra Mondi\u00e2le, seg\u00f3ndo a tradi\u00e7i\u00f3n st\u00f2rica d'\u00f2p\u00f3nn-e rexist\u00e9nsa a t\u00f9tti i invazo\u00ee, d\u00f2ppo l'8 de Set\u00e9nbre do 1943 t\u00e0nti \u00e7itad\u00ecn pon\u00e7evi\u00e0schi \u00e0n d\u00e6to 'n f\u00f2rte agi\u00f9tto a-a Rexist\u00e9nsa c\u00f3ntra i ted\u00e9schi. T\u00e0nti z\u00f3veni da Pon\u00e7\u00e9ivia, a-i qu\u00e6 ancheu s\u00f3n dedic\u00e6 t\u00e0nta str\u00e0dde di quart\u00ea da val\u00e0dda, \u00e0n pag\u00f2u co-a v\u00ectta l'av\u00e9i parte\u00e7ip\u00f2u a-a l\u00f2tta de libera\u00e7i\u00f3n.\nInto dopogo\u00e6ra d\u00f6tr\u00e6 z\u00f6ne (S\u00e0n Ch\u00eego e Feg\u00ecn in m\u00f2ddo particol\u00e2re) s\u00f3n st\u00e6te \u00f2cup\u00e6, in m\u00f2ddo as\u00e6 pez\u00e0nte, da l'instala\u00e7i\u00f3n de ind\u00f9strie e dep\u00f2xiti petrol\u00ecferi a-o p\u00f2sto de ant\u00eeghe ind\u00f9strie nasci\u00fbe a-a f\u00ecn de l'Euto\u00e7\u00e9nto; e gh'\u00e9 st\u00e6to asc\u00ec 'n svil\u00f9ppo urban\u00ecstico s\u00e9nsa nisci\u00f9n contr\u00f2llo. Da-i \u00e0nni \u00f2t\u00e0nta i inpi\u00e0nti petrol\u00ecferi s\u00f3n st\u00e6ti desmantel\u00e6 e a-o s\u00f2 p\u00f2sto s'\u00e9 instal\u00f2u de ind\u00f9strie de m\u00e9die dimenscio\u00ecn che no inqu\u00ecnn-an e di c\u00e9ntri comerci\u00e2li e de serv\u00ec\u00e7\u00e7i. T\u00f9tto qu\u00e9sto o l'\u00e9 serv\u00eeo a 'n ri\u00f2rdino urban\u00ecstico ci\u00f9 equilibr\u00f2u e l'\u00e9 st\u00e6to recuper\u00f2u a \u00fbzo produt\u00eevo e resciden\u00e7i\u00e2le in terit\u00f6io pr\u00ecmma \u00f2cup\u00f2u da industrie che s\u00f3n st\u00e6te abandon\u00e6.\nViabilit\u00e6.\nP\u00e0ssi.\nA n\u00f2rd a val\u00e0dda a l'\u00e9 limit\u00e2 da-a cr\u00e9nn-a de l'Apen\u00ecn, d\u00f3nde gh'\u00e9 'na s\u00e9rie de p\u00e0ssi che m\u00e9tan in comunica\u00e7i\u00f3n a cost\u00eaa l\u00ecgure co-a Val\u00e0dda do Scr\u00e9ivia, t\u00f9tti frequent\u00e6 sc\u00ecn da-i t\u00e9npi ci\u00f9 ant\u00eeghi, f\u00eaua ch\u00f2-u P\u00e0sso di Z\u00f4vi, av\u00e8rto inte l'Euto\u00e7\u00e9nto:\nP\u00f6co lont\u00e0n da-a C\u00f2lla de Pr\u00e2gia gh'\u00e9 o Z\u00f4vo de P\u00e2v\u00e0nego (789 m\u00eatri), p\u00e0sso antigam\u00e9nte de 'na \u00e7\u00e8rta inport\u00e0nsa perch\u00e9 o l'\u00e9 in sci\u00f4 cam\u00ecn da muat\u00eaa ch'a port\u00e2va a-e Cab\u00e0nne de Marcaieu e a pas\u00e2va pi-\u00e2 val\u00e0dda do Gorz\u00e9nte. Ancheu o l'\u00e9 atravers\u00f2u da-a str\u00e0dda de serv\u00ec\u00e7io, no asfalt\u00e2, ch'a p\u00f2rta a-i L\u00e2ghi do Gorz\u00e9nte (i l\u00e2ghi che d\u00e0n l'\u00e6goa a Z\u00eana).\n\u00d3ltre i p\u00e0ssi in sci\u00e2 cr\u00e9nn-a de l'Apen\u00ecn, ghe n'\u00e9 di \u00e2tri, inport\u00e0nti s\u00f4lo in sci\u00f4 p\u00f2sto, che m\u00e9tan in comunica\u00e7i\u00f3n a Pon\u00e7\u00e9ivia co-e val\u00e0dde d\u00e2-ar\u00e9nte:\nStr\u00e0dde.\nIn \u00e9poca rom\u00e2na (into s\u00e9colo II pr\u00ecmma de Cr\u00ecsto) l'\u00e9 st\u00e6to f\u00e6to a Str\u00e0dda de P\u00f2st\u00f9mia (da-o n\u00f3mme do c\u00f3nsole rom\u00e2no Aulo Postumio). Sta str\u00e0dda chi a passava pe \"Pons ad decimum\" (Ponted\u00eaximo) e o Ci\u00e0n de R\u00e8ste ci\u00f9 \u00f2 m\u00eano dond'ancheu gh'\u00e9 o P\u00e0sso da Boch\u00e9tta e a port\u00e2va da Z\u00eana a Lib\u00e0rna (\u00e7it\u00e6 rom\u00e2na da qu\u00e6 se v\u00e9dde qu\u00e9llo che ghe r\u00e8sta vix\u00ecn a S\u00e6rav\u00e0lle), e da chi a l'and\u00e2va scinn-a-a Aquileia, in sci\u00f4 M\u00e2 Adri\u00e0tico. De sta str\u00e0dda no gh'\u00e9 ci\u00f9 n\u00ecnte into t\u00f2cco l\u00ecgure; i st\u00f2richi \u00e0n f\u00e6to v\u00e0rie ip\u00f2texi in sci\u00f4 s\u00f2 cam\u00ecn, che se p\u00e9nsa ch'o sciort\u00eeva da Z\u00eana e o camin\u00e2va a m\u00eaza c\u00f2sta tra e col\u00ecnn-e in sci\u00e2 manc\u00ecnn-a da Pon\u00e7\u00e9ivia, d\u00f2ppo a chin\u00e2va zu e a l'atravers\u00e2va o tor\u00e9nte a Ponted\u00eaximo e a mont\u00e2va d\u00f2ppo a-o P\u00e0sso da Boch\u00e9tta. O cam\u00ecn de l'ant\u00eega str\u00e0dda o l'\u00e9 st\u00e6to arangi\u00f2u da-a Rep\u00f9blica de Z\u00eana into 1583.\nDa Ponted\u00eaximo 'n'\u00e2tro cam\u00ecn, pas\u00e0ndo p\u00f2-u Z\u00f4vo de P\u00e2v\u00e0nego e-e Cab\u00e0nne de Marcaieu (ant\u00eego p\u00f2sto de c\u00e0ngi comerci\u00e2li fra merc\u00e0nti l\u00ecguri e piemont\u00e9ixi) o port\u00e2va scinn-a-a cian\u00fba da-e p\u00e0rte de Lisci\u00e0ndria. \u00c2tro cam\u00ecn as\u00e6 frequent\u00f2u o l'\u00eaa, a-o m\u00e0nco da-o Medi\u00eavo, a coscid\u00eeta \"str\u00e0dda da s\u00e2\", ch'a part\u00eeva da-a val\u00e0dda do Bez\u00e0gno a l'ariv\u00e2va inta l'\u00c8rta Pon\u00e7\u00e9ivia atrav\u00e8ro o P\u00e0sso de Trenz\u00e0sco e a scavarc\u00e2va l'Apen\u00ecn a-a Crox\u00e9tta d'O\u00ea.\nInto 1771 o D\u00fbxe Gian Bat\u00ecsta Cangi\u00e2xo o l'\u00e0 f\u00e6to f\u00e2, a s\u00f2 sp\u00e9ize, a pr\u00ecmma str\u00e0dda inta can\u00e2, in c\u00e0ngio de benef\u00ec\u00e7\u00e7i fisc\u00e2li, ma sorviat\u00f9tto p'av\u00e9i 'n cam\u00ecn ci\u00f9 c\u00f2modo pe ariv\u00e2 a-a s\u00f2 c\u00e2za de canp\u00e0gna a Crem\u00e9n, vix\u00ecn a B\u00f6san\u00e6o. L'avert\u00fba de sta str\u00e0dda chi, d\u00eeta Camblasia da-o n\u00f3mme do D\u00fbxe, a l'\u00e0 d\u00e6to o pr\u00ecmmo sponci\u00f3n a-a svil\u00f9ppo econ\u00f2mico da val\u00e0dda.\nCi\u00f9 \u00f2 m\u00eano into 1820, d\u00f2ppo l'anesci\u00f3n da Rep\u00f9blica L\u00ecgure napoli\u00f2nica a-o St\u00e2to Sab\u00e0odo, l'\u00e9 st\u00e6to av\u00e8rto a \"Str\u00e0dda Re\u00e2le\" pe Tur\u00ecn, no ci\u00f9 p\u00f2-u P\u00e0sso da Boch\u00e9tta ma pe qu\u00e9llo di Z\u00f4vi, ci\u00f9 b\u00e0sso e c\u00f2modo. Sta str\u00e0dda chi, d\u00eeta asc\u00ec \"Str\u00e0dda Na\u00e7ion\u00e2le\", a l'\u00e9 st\u00e6ta o colegam\u00e9nto ci\u00f9 inport\u00e0nte tra Z\u00eana e o N\u00f2rd d'It\u00e0lia scinn-a qu\u00e0nde l'\u00e9 st\u00e6to costro\u00eeo a \"Camion\u00e2le\" (Aotostr\u00e0dda Z\u00eana-S\u00e6rav\u00e0lle) inaogur\u00e2 into 1935 e v\u00ecsta c\u00f3mme 'n cangiam\u00e9nto epoc\u00e2le. A \"Camion\u00e2le\", con 'na s\u00f4la carez\u00e2, a l'\u00e9 st\u00e6ta dopi\u00e2 inti \u00e0nni sciusci\u00e0nta e integr\u00e2 inte l'Aotostr\u00e0dda A7 Z\u00eana-Mil\u00e0n. O pr\u00ecmmo cam\u00ecn, t\u00f9tto biscez\u00e0nte, o l'\u00e9 ancheu o t\u00f2cco ch'o ch\u00ecnn-a fra i caz\u00e9lli de Buz\u00e0lla e Z\u00eana-B\u00f6san\u00e6o.\nA Pon\u00e7\u00e9ivia a l'\u00e9 atravers\u00e2 da qu\u00e9lla ch'\u00e0 l'\u00eaa a Str\u00e0dda Stat\u00e2le 35 di Z\u00f4vi, \u00f2ua provins\u00e2 SP35, che into t\u00f2cco d'ancheu a l'\u00e9 pi-\u00e2 ci\u00f9 p\u00e0rte a v\u00eagia \u201cStr\u00e0dda Na\u00e7ion\u00e2le\u201d e da l'Aotostrr\u00e0dda A7, Z\u00eana-Mil\u00e0n da qu\u00e6 a gh'\u00e0 'n inport\u00e0nte caz\u00e9llo a B\u00f6san\u00e6o.\nQu\u00e6xi 'n chil\u00f2metro pr\u00ecmma da f\u00f4xe, a val\u00e0dda a l'\u00eaa scavarc\u00e2 da-o P\u00f3nte Pon\u00e7\u00e9ivia de l'Aotostr\u00e0dda A10 Z\u00eana-Vintim\u00ecggia, l\u00f3ngo 1.182 m\u00eatri e tegn\u00fbo sci\u00f9 da tr\u00e9i ti\u00e0nti de cium\u00e9nto arm\u00f2u \u00e8rti qu\u00e6xi 90 m\u00eatri, f\u00e6to da-a Socj\u00eat\u00e6 Itali\u00e0nn-a Cond\u00fbte d'\u00c6goa e proget\u00e2 da l'inzegn\u00ea Ric\u00e0rdo Mor\u00e0ndi.\nInaogur\u00f2u into 1967, deru\u00f2u in p\u00e0rte a-i 14 d'Ag\u00f3sto do 2018, ti\u00f2u zu do t\u00f9tto inte st\u00e6 do 2019 e sostito\u00eeo da-o n\u00eauvo p\u00f3nte d\u00eeto Z\u00eana S\u00e0n Z\u00f2rzo, f\u00e6to da Salini Impregilo e Fincantieri in sci\u00f4 prog\u00e8tto do R\u00e9nso Pi\u00e2no e inaogur\u00f2u a-i 3 d'Ag\u00f3sto do 2020.\nDa B\u00f6san\u00e6o a Ponted\u00eaximo gh'\u00e9 v\u00e0rie str\u00e0dde provins\u00e6 che un\u00ecscian o can\u00e2 co-i c\u00e9ntri de l'\u00c8rta Pon\u00e7\u00e9ivia (Canpom\u00f3n, \u00c7i\u00e2nexi, Sant'\u00d2r\u00e7\u00e9ize, S\u00e6ra e o Santo\u00e2io da Mad\u00f2nna da Go\u00e0rdia)\nA solu\u00e7i\u00f3n trov\u00e2 da Aotostr\u00e0dde pe l'It\u00e0lia a-i f\u00ecn do dib\u00e0tito pol\u00ectico vosci\u00fbo da-o Com\u00f9n de Z\u00eana rigo\u00e0rdo o prog\u00e8tto da Gr\u00f3nda de Pon\u00e9nte pe f\u00e2 'n n\u00eauvo colegam\u00e9nto fra e Aotostr\u00e0dde A7, A10 e A12 o t\u00eea dr\u00e9nto a z\u00f6na de B\u00f6san\u00e6o, co-o prev\u00e9dde 'n p\u00f3nte in sci\u00f4 Pon\u00e7\u00e9ivia a-a f\u00ecn da l\u00f3nga galer\u00eea ch'a ne v\u00e9n da \u00d4tri, ch'a pasi\u00e9iva sott'a-a col\u00ecnn-a de M\u00f9rta, e i colegam\u00e9nti da n\u00eauva str\u00e0dda inte l'A12, p\u00f2-u ci\u00f9 in galer\u00eea, inta z\u00f6na de Zemign\u00e0n. O prog\u00e8tto, no anc\u00f3n ofi\u00e7ialm\u00e9nte aprov\u00f2u a t\u00e0nti \u00e0nni da-o dib\u00e0tito, o l'\u00e0 v\u00ecsto 'na f\u00f2rte \u00f2poxi\u00e7i\u00f3n de g\u00e9nte che st\u00e0n inte z\u00f6ne interes\u00e6, ch'\u00e0n form\u00f2u i comit\u00e2ti \u201cno gr\u00f3nda\u201d b\u00e9n dec\u00eezi a inped\u00ee a realiza\u00e7i\u00f3n de l'\u00f2pera.\nFerov\u00eee.\nA Pon\u00e7\u00e9ivia a l'\u00e9 atravers\u00e2 da-a l\u00ecnia ferovi\u00e0ria di Z\u00f4vi Z\u00eana-S\u00e0n P\u00ea d'\u00c6nn-a - R\u00f3nco (R\u00f3nco Scr\u00e9ivia) pas\u00e0ndo pe Buz\u00e0lla, inaogor\u00e2 into 1853. Ancheu sta l\u00ecnia chi a f\u00e0n s\u00f4lo i tr\u00eani region\u00e2li che ne v\u00eagnan da Lisci\u00e0ndria, Arqu\u00e2 (Arqu\u00e2 Scr\u00e9ivia), N\u00eauve e Buz\u00e0lla, pe Z\u00eana-Br\u00ecgnole e a-o contr\u00e2io asc\u00ec. E sta\u00e7io\u00ecn inta Pon\u00e7\u00e9ivia s\u00f3n R\u00f2ieu, B\u00f6san\u00e6o, S\u00e0n Ch\u00eego-S\u00e0n Gi\u00e2xo, Ponted\u00eaximo e Ci\u00e0n \u00d2rizont\u00e2le di Z\u00f4vi, vix\u00ecn a-a fra\u00e7i\u00f3n B\u00e2r\u00eaa into com\u00f9n de Mign\u00e0nego (ma a sta\u00e7i\u00f3n a l'\u00e9 into terit\u00f6io de S\u00e6ra).\nI tr\u00eani sped\u00eei pe Mil\u00e0n e Tur\u00ecn, in c\u00e0ngio, f\u00e0n a str\u00e0dda socors\u00e2le di Z\u00f4vi, f\u00e6ta p\u00f6chi \u00e0nni d\u00f2ppo a pr\u00ecmma e ch'a l'atrav\u00e8rsa a Pon\u00e7\u00e8ivia paral\u00eala a qu\u00e9sta ma con s\u00f4lo e sta\u00e7io\u00ecn de S\u00e0n P\u00ea d'\u00c6nn-a e R\u00f3nco, f\u00eaua che qu\u00e9lla de Mign\u00e0nego (localit\u00e6 Ponter\u00f3sso) che da-o 2015 a no l'\u00e9 ci\u00f9 d\u00eauvi\u00e2 p\u00f2-u tr\u00e0fego di pasag\u00ea.\nA p\u00e0rte \u00f2rient\u00e2le da Pon\u00e7\u00e9ivia a l'\u00e9 atravers\u00e2 da-a l\u00ecnia ferovi\u00e0ria second\u00e2ia Z\u00eana-Caz\u00e9lla. Sta l\u00ecnia, ch\u2019a l'atrav\u00e8rsa o terit\u00f6io de Sant'\u00d2r\u00e7\u00e9ize e 'na p\u00e0rte pic\u00ecnn-a de qu\u00e9llo de S\u00e6ra, a-o P\u00e0sso de Crox\u00e9tta d'O\u00ea, a gh'\u00e0 'n inter\u00e8sse ciuf\u00eeto tur\u00ecstico, ma a l'\u00e9 d\u00eauvi\u00e2 asc\u00ec da-i pendol\u00e6.\nMonum\u00e9nti e p\u00f2sti d'inter\u00e8sse.\nArchitet\u00fbe civ\u00eeli.\nPal\u00e0\u00e7\u00e7i de vilezat\u00fba.\nA Pon\u00e7\u00e9ivia, in qu\u00e0nte cosc\u00ec vix\u00ecnn-a a-a \u00e7it\u00e6, a l'\u00e9 st\u00e6ta fra e localit\u00e6 prefer\u00eee pe pas\u00e2ghe a st\u00e6 da b\u00e9n b\u00e9n de fam\u00ecgge patr\u00ec\u00e7ie, che gh'\u00e0 f\u00e6to costro\u00ee sont\u00f4xi pal\u00e0\u00e7\u00e7i de vilezat\u00fba, de sp\u00e9sso inte s\u00f2 tegn\u00fbe agr\u00eccole. O svil\u00f9ppo de v\u00eclle de canp\u00e0gna, comens\u00f2u v\u00e8rso o s\u00e9colo XVI o l'\u00e0 av\u00fbo o s\u00f2 p\u00f3nto ci\u00f9 \u00e8rto tra o Sei\u00e7\u00e9nto e o S\u00e8te\u00e7\u00e9nto, ma o l'\u00e9 contino\u00f2u anc\u00f3n inte l'Euto\u00e7\u00e9nto, gr\u00e0\u00e7ie a l'avert\u00fba da ferov\u00eea ch'a l'\u00e0 ascurt\u00eeo b\u00e9n b\u00e9n i t\u00e9npi pe ariv\u00e2 da Z\u00eana in sc\u00ea col\u00ecnn-e da Pon\u00e7\u00e9ivia. T\u00e0nte de ste v\u00eclle chi ghe s\u00f3n anc\u00f3n, de sp\u00e9sso ristrutur\u00e6 d\u00f2ppo \u00ease st\u00e6te v\u00eaue pe \u00e0nni, e inte t\u00e0nti c\u00e2xi incorpor\u00e6 into tesci\u00fbo urb\u00e2no che, con l'esp\u00e0ndise o gh'\u00e0 lev\u00f2u i s\u00f2 gr\u00e9ndi p\u00e0rchi. Tra e t\u00e0nte po\u00eamo parl\u00e2 da:\nArchitet\u00fbe religi\u00f4ze.\nG\u00eaxe.\nT\u00e0nte e ant\u00eeghe s\u00f3n e g\u00eaxe cat\u00f2liche inta Pon\u00e7\u00e9ivia. B\u00e8n b\u00e9n de qu\u00e9ste se d\u00eexe che s\u00f3n st\u00e6te ti\u00e6 sci\u00f9 inti pr\u00ecmmi s\u00e9coli do Crestian\u00eaximo, ma pi-\u00e2 ci\u00f9 p\u00e0rte no gh'\u00e9 de not\u00ec\u00e7ie document\u00e6 pr\u00ecmma do 1143, qu\u00e0nde s\u00f3n st\u00e6te menson\u00e6, ins\u00e9mme a t\u00e0nte \u00e2tre g\u00eaxe zen\u00e9ixi, into \"Reg\u00ecstro de D\u00e9cime\" vosci\u00fbo da l'ar\u00e7iv\u00e9scovo de Z\u00eana o Sc\u00eero II. Qu\u00e6xi t\u00f9tte s\u00f3n st\u00e6te f\u00e6te e ref\u00e6te inti s\u00e9coli, e ancheu se prez\u00e9ntan generalm\u00e9nte into st\u00eele bar\u00f2cco pe-i trav\u00e0ggi che gh'\u00e0n f\u00e6to into Sei\u00e7\u00e9nto. Chi gh'\u00e9 a l\u00ecsta de qu\u00e9lle ci\u00f9 inport\u00e0nti pe raxo\u00ecn st\u00f2riche \u00f2 art\u00ecstiche. \u00d3ltre qu\u00e9ste ghe n'\u00e9 t\u00e0nte \u00e2tre, ti\u00e6 sci\u00f9 inte l'Euto\u00e7\u00e9nto e o N\u00eauve\u00e7\u00e9nto pe f\u00e2 fr\u00f3nte a l'aom\u00e9nto da popola\u00e7i\u00f3n.\nArchitet\u00fbe milit\u00e2ri.\nMi\u00e2ge n\u00eauve.\nA l\u00ecnia de Mi\u00e2ge N\u00eauve ti\u00e6 sci\u00f9 into Sei\u00e7\u00e9nto da-a Rep\u00f9blica de Z\u00eana e ingrand\u00eea inte l'Euto\u00e7\u00e9nto da-o G\u00e9nio Milit\u00e2re Sab\u00e0odo, a fa da corn\u00eexe a-e col\u00ecnn-e in sci\u00e2 dr\u00eeta da Pon\u00e7\u00e9ivia. Inte mi\u00e2ge gh'\u00e9 incorpor\u00f2u d\u00f6tr\u00e6 fort\u00e9sse. Part\u00ecndo da-o F\u00f2rte Belved\u00eare se m\u00f3nta sci\u00f9 a-o F\u00f2rte Crox\u00e9tta ch'o l'\u00e9 s\u00f3rvia Cert\u00f4za, v\u00eagna d\u00f2ppo o F\u00f2rte Ten\u00e0ggia, e mi\u00e2ge de M\u00f3nte M\u00f6o, e Mi\u00e2ge de Granaieu co-a p\u00f2rta co-o m\u00e6ximo n\u00f3mme, e Mi\u00e2ge de Beg\u00e6, o F\u00f2rte Beg\u00e6 e o F\u00f2rte Sper\u00f3n.\nF\u00f2rti.\nIn sc\u00ea cr\u00e9nn-e a n\u00f2rd de Mi\u00e2ge, che sep\u00e2ran a Pon\u00e7\u00e9ivia da-a Val\u00e0dda do Bez\u00e0gno, gh'\u00e9 de \u00e2tre fortifica\u00e7io\u00ecn ti\u00e6 sci\u00f9 tra i s\u00e9coli XVIII e XIX c\u00f3mme prote\u00e7i\u00f3n difens\u00eeva in ci\u00f9 da \u00e7it\u00e6 de Z\u00eana: cont\u00f3rnan a val\u00e0dda do Torb\u00e9lla o F\u00f2rte Po\u00ecn, qu\u00e9llo che r\u00e8sta do F\u00f2rte Fr\u00e6 Magi\u00f4 e o F\u00f2rte Fr\u00e6 Min\u00f4. Ci\u00f9 inder\u00ea, in poxi\u00e7i\u00f3n domin\u00e0nte, o F\u00f2rte Diam\u00e0nte.\nI do\u00ee f\u00f2rti costro\u00eei in sci\u00e2 \u00e7\u00ecmma do m\u00f3nte d\u00eeto di \"Do\u00ee Fr\u00e6\", \u00eaan ciam\u00e6, seg\u00f3ndo a s\u00f2 poxi\u00e7i\u00f3n \"Fr\u00e6 Magi\u00f4\" e \"Fr\u00e6 Min\u00f4\". L'\u00e0 f\u00e6ti costro\u00ee o gov\u00e8rno sab\u00e0odo inta pr\u00ecmma meit\u00e6 de l'Euto\u00e7\u00e9nto, s\u00f9bito d\u00f2ppo l'anesci\u00f3n da Rep\u00f9blica L\u00ecgure (n\u00f3mme vosci\u00fbo da-o Napoli\u00f3n pi-\u00e2 v\u00eagia Rep\u00f9blica de Z\u00eana) a-o r\u00e9gno de Sard\u00e9gna. O pr\u00ecmmo, co-a f\u00f3rma de 'n tori\u00f3n, o l'\u00e9 st\u00e6to ti\u00f2u zu inti \u00e0nni tr\u00e9nta do N\u00eauve\u00e7\u00e9nto pe f\u00e2ghe 'na posta\u00e7i\u00f3n antia\u00e9ria, o seg\u00f3ndo o l'\u00e9 anc\u00f3n qu\u00e6xi t\u00f9tto intr\u00eago e o d\u00f2mina a val\u00e0dda da-o m\u00f3nte Sp\u00ecn (622 m\u00eatri).\nO \"F\u00f2rte Diam\u00e0nte\", costro\u00eeo in \u00e7\u00ecmma a-o m\u00f3nte co-o m\u00e6ximo n\u00f3mme, into terit\u00f6io de Sant'\u00d2r\u00e7\u00e9ize, o l'\u00e9 'n pit\u00ecn ci\u00f9 inder\u00ea di Do\u00ee Fr\u00e6. Tra i f\u00f2rti zen\u00e9ixi o l'\u00e9 un di m\u00eagio conserv\u00e6; o l'\u00e9 st\u00e6to f\u00e6to into S\u00e8te\u00e7\u00e9nto da-a Rep\u00f9blica de Z\u00eana e fin\u00eeo e ingrand\u00eeo inta pr\u00ecmma meit\u00e6 de l'Euto\u00e7\u00e9nto da-o gov\u00e8rno sab\u00e0odo.\nA sti f\u00f2rti se ghe peu ariv\u00e2 con di c\u00f9rti cam\u00ecn escorscion\u00ecstichi (ci\u00f9 \u00f2 m\u00eano 'n \u00f4a de cam\u00ecn) da-a Pon\u00e7\u00e8ivia, part\u00ecndo da Beg\u00e6 \u00f2 da Zemign\u00e0n, da Trenz\u00e0sco (fra\u00e7i\u00f3n de Sant'\u00d2r\u00e7\u00e9ize) \u00f2 da Z\u00eana, part\u00ecndo da-o R\u00eeghi: inte sto c\u00e2xo o cam\u00ecn o l'\u00e9 ci\u00f9 l\u00f3ngo ma t\u00f9tto in ci\u00e0n a m\u00eaza c\u00f2sta.\nT\u00f4re de l'Euto\u00e7\u00e9nto.\nD\u00e2-ar\u00e9nte a Freg\u00f4zo (quart\u00ea de R\u00f2ieu) gh'\u00e9 tr\u00e6 t\u00f4re de dif\u00e9iza, m\u00e2i fin\u00eee, a qu\u00e6 costru\u00e7i\u00f3n a l'\u00e9 comens\u00e2 inti \u00e0nni v\u00ecnti de l'Euto\u00e7\u00e9nto. Sc\u00ecmili a-e T\u00f4re Mart\u00e9llo ingl\u00e9ixi, dov\u00e9ivan serv\u00ee c\u00f3mme posta\u00e7io\u00ecn a-o de f\u00eaua de mi\u00e2ge. I trav\u00e0ggi s\u00f3n st\u00e6ti f\u00eeto ferm\u00e6, perch\u00e9 cost\u00e2van tr\u00f2ppo e perch\u00e9 ritegn\u00fbe in\u00f9tili p\u00f2-u cangiam\u00e9nto da scitoa\u00e7i\u00f3n pol\u00ectica e milit\u00e2re. De tr\u00e6 t\u00f4re costro\u00eee a-o de f\u00eaua de Mi\u00e2ge de Granaieu, tra i f\u00f2rti Ten\u00e0ggia e Beg\u00e6, dite do M\u00f3nte M\u00f6o, de Granaieu e do Montex\u00e8llo, s\u00f3n st\u00e6ti f\u00e6ti s\u00f4lo i ci\u00e0n sott'a-a str\u00e0dda e o ci\u00e0n ter\u00e9n. A t\u00f4re de M\u00f3nte M\u00f6o, ch'a se v\u00e9dde da-a Str\u00e0dda de B.Gi\u00e0nco, e qu\u00e9lla de Granaieu, in sci\u00e2 str\u00e0dda a-i Ci\u00e9n de Freg\u00f4zo, l\u00f3ngo a muat\u00eaa cha da-a p\u00f2rta de Granaieu a ch\u00ecnn-a a-o G\u00e0rbo, s\u00f3n qu\u00e9lle m\u00eagio conserv\u00e6, A t\u00f4re de Montex\u00e9llo, vix\u00ecn a-e c\u00e2ze de Freg\u00f4zo, a l'\u00e9 do t\u00f9tto asc\u00f4za da 'na sp\u00e9ssa vegeta\u00e7i\u00f3n.\nCast\u00e9llo de B\u00f6san\u00e6o.\nO Cast\u00e9llo de B\u00f6san\u00e6o, in \u00f2r\u00ecgine fortifica\u00e7i\u00f3n milit\u00e2re, o l'\u00e9 p\u00f6co dist\u00e0nte da-o caz\u00e9llo de l'Aotostr\u00e0dda de B\u00f6san\u00e6o. Ci\u00f9 v\u00f2tte distr\u00fbto, ref\u00e6to e rimanez\u00f2u, o l'\u00e9 divent\u00f2u a-i pr\u00ecmmi do N\u00eauve\u00e7\u00e9nto 'n'eleg\u00e0nte rescid\u00e9nsa scignor\u00eele, e ancheu o l'\u00e9 d\u00eauvi\u00f2u c\u00f3mme strut\u00fba sanit\u00e2ia. In \u00f2r\u00ecgine in poxi\u00e7i\u00f3n strat\u00e9gica p\u00f2-u contr\u00f2llo do terit\u00f6io, d\u00f3nde o S\u00e9cca o se c\u00e0ccia into Pon\u00e7\u00e9ivia o l'\u00e9 st\u00e6to ti\u00f2u sci\u00f9 da-a fam\u00ecggia di Ad\u00f3rno a-o prin\u00e7\u00ecpio do s\u00e9colo XIV. Distr\u00fbto tra o 1336 e o 1337, inte l\u00f2tte fra fa\u00e7io\u00ecn go\u00e8lfe e ghibel\u00ecnn-e, o l'\u00e9 t\u00f3rna st\u00e6to costro\u00eeo da-a Rep\u00f9blica de Z\u00eana into 1380. Into 1435, inta go\u00e6ra fra a Rep\u00f9blica de Z\u00eana e o Duc\u00e0tto de Mil\u00e0n, con l'ar\u00e9nbo da fa\u00e7i\u00f3n ghibel\u00ecnn-a, o l'\u00e9 ch\u00e9ito inte m\u00e0n di sord\u00e0tti do F\u00e9ipo M\u00e0ia Visc\u00f3nti, che se s\u00f3n ar\u00e9ixi a-a f\u00ecn de qu\u00e9llo m\u00e6ximo \u00e0nno, qu\u00e0nde 'na ribeli\u00f3n popol\u00e2re a l'\u00e0 scor\u00eeo i Visc\u00f3nti da Z\u00eana. D\u00f2ppo qu\u00e9lli f\u00e6ti o fort\u00ecn o no l'\u00e9 ci\u00f9 st\u00e6to a-o c\u00e9ntro de f\u00e6ti d'\u00e0rme inport\u00e0nti; inta go\u00e6ra do 1746-1747 e anc\u00f3n into 1800 o l'\u00e9 st\u00e6to \u00f2cup\u00f2u da-i sord\u00e0tti aostr\u00ecachi, ma no se gh'\u00e0 not\u00ec\u00e7ia s'o l'\u00e9 st\u00e6to coinv\u00f2lto in sc\u00f3ntri arm\u00e6.\nAbandon\u00f2u pe b\u00e9n b\u00e9n de t\u00e9npo, a-i pr\u00ecmmi do N\u00eauve\u00e7\u00e9nto o l'\u00e9 st\u00e6to trasform\u00f2u in c\u00e2za de canp\u00e0gna e d\u00f2ppo in uspi\u00e2, at\u00eevo scinn-a-i \u00e0nni \u00f2t\u00e0nta do N\u00eauvec\u00e9nto. Da-o 2000 o l'\u00e9 'na c\u00e2za de rip\u00f6zo pe v\u00eagi e 'n \u00f2sp\u00ec\u00e7io pe mar\u00f2tti termin\u00e2li gest\u00eeo da l'Asocia\u00e7i\u00f3n G\u00ecggi Ghir\u00f2tti Onlus Z\u00eana."}
{"id": "29463", "revid": "12052", "url": "https://lij.wikipedia.org/wiki?curid=29463", "title": "\u00c7a ira", "text": "\u00c7a ira, ciam\u00e2 Ah! \u00e7a ira asc\u00ec, (pronon\u00e7i\u00f2u , \"A l'andi\u00e2 b\u00e9n\" in fran\u00e7\u00e9ize) a l'\u00e9 'na cans\u00f3n rivolu\u00e7ion\u00e2ia o qu\u00e6 ritorn\u00e9llo, ch'o l'\u00e9 un di sc\u00ecnboli da Rivolu\u00e7i\u00f3n fran\u00e7\u00e9ize, o l'\u00e9 st\u00e6to pi-\u00e2 pr\u00ecmma v\u00f2tta cant\u00f2u into m\u00e0zzo do 1790.\nO s\u00f2 out\u00f4, 'n v\u00eagio sord\u00e0tto ch'o cant\u00e2va pe-e str\u00e0dde de n\u00f3mme Ladr\u00e9, o l'av\u00e9iva adat\u00f2u de p\u00f2ule s\u00e9nsa 'n particol\u00e2 scignific\u00e2to in sci\u00f4 \"Carillon national\", 'na melod\u00eea de contrab\u00e0llo as\u00e6 popol\u00e2re apr\u00eauvo a-o B\u00e9court, sun\u00f2u da vi\u00f4l\u00ecn do ti\u00e2tro Beaujolais, e che \u00e0nche a reg\u00ecnn-a M\u00e0ia Togn\u00e9tta a se demo\u00e2va a sun\u00e2 co-o s\u00f2 c\u00e8nbalo.\nO t\u00ectolo e o t\u00eama do ritorn\u00e9llo de 'sta cans\u00f3n chi s\u00f3n st\u00e6ti inspir\u00e6 da l'\u00f2tim\u00ecsmo inperturb\u00e0bile de Benjamin Franklin, raprezent\u00e0nte in Fr\u00e0nsa (tra i 22 de dex\u00e9nbre do 1776 e i 12 de l\u00f9ggio do 1785) do Congr\u00e8sso de 13 col\u00f2nie americ\u00e0nn-e, particolarm\u00e9nte apres\u00f2u da-o p\u00f2polo fran\u00e7\u00e9ize e che, a-e dom\u00e0nde in sc\u00ee svil\u00f9ppi da Go\u00e6ra d'Indipend\u00e9nsa Americ\u00e0nn-a, co-o s\u00f2 fran\u00e7\u00e9ize no t\u00e0nto b\u00f3n, o rispond\u00e9iva s\u00e9npre \"\"\u00c7a ira, \u00e7a ira\". Co-a Rivolu\u00e7i\u00f3n, o t\u00e8sto o l'\u00e9 st\u00e6to cangi\u00f2u da-i \"sans-culottes\" con di ap\u00f2strofi asasc\u00ecn c\u00f3ntra l'aristocra\u00e7\u00eea e o cl\u00earo.\n\"\u00c7a ira\", che into m\u00e9ntre a l'\u00eaa \u00f2rm\u00e2i riconosci\u00fba c\u00f3mme 'n \u00ecnno no ofi\u00e7i\u00e2 di rivolu\u00e7ion\u00e2i, a sopravivi\u00e2 \u00e0nche a-a ch\u00e9ita de Maximilien de Robespierre, co-o diret\u00f6io ch'o l'ordin\u00f2u ch'a fo\u00eese cant\u00e2 pr\u00ecmma de \u00f2gni raprezenta\u00e7i\u00f3n, ma a l'\u00e9 st\u00e6ta a-a f\u00ecn band\u00eea da-o Consol\u00e2to.\nA gh'\u00e9 v\u00e0rie verscio\u00ecn de qu\u00e9sta cans\u00f3n, co-o t\u00e8sto ch'o s'ev\u00f2lve da l'\u00f2tim\u00ecsmo da f\u00e8sta do 14 de l\u00f9ggio do 1790 pi-\u00e2 pr\u00e9iza da Bast\u00ecggia (\"Ah \u00e7a ira, \u00e7a ira. Pierrot et Margot chantent \u00e0 la ginguette! Ah! \u00e7a ira, \u00e7a ira, \u00e7a ira. R\u00e9jouissons nous, le bon temps reviendra!\") a-o ritorn\u00e9llo suces\u00eevo, b\u00e9n b\u00e9n ci\u00f9 minaci\u00f4zo (\"Ah \u00e7a ira, \u00e7a ira, \u00e7a ira, Les aristocrates \u00e0 la lanterne! Ah! \u00e7a ira, \u00e7a ira, \u00e7a ira, Les aristocrates on les pendra!\"\").\nClaude Balbasre, organ\u00ecsta da catedr\u00e2le de Notre-Dame de P\u00e0riggi, a qu\u00e6 into m\u00e9ntre a l'\u00eaa st\u00e6ta trasform\u00e2 in t\u00e9npio da Rax\u00f3n, o l'\u00e0 conp\u00f2sto into 1793 'n p\u00e9sso pe \u00f2rgano in sce \"\u00c7a ira\".\nD\u00f2ppo a rivolu\u00e7i\u00f3n.\nO vasc\u00e9llo \"La Couronne\" o l'\u00e9 st\u00e6to rinomin\u00f2u \"\u00c7a Ira\" into 1792 co-in ci\u00e6o rim\u00e0ndo a qu\u00e9sta cans\u00f3n.\nInta bat\u00e0ggia de Famars do 1793 o 14\u00b0 regim\u00e9nto de fanter\u00eea, o \"West Yorkshire Regiment\", o l'\u00e0 atac\u00f2u i fran\u00e7\u00e9ixi marci\u00e0ndo a-o r\u00ectmo de \"\u00c7a ira\", co-o s\u00f2 colon\u00e9llo ch'o l'\u00e0 coment\u00f2u ch'o l'avi\u00e9iva \"bat\u00fbo i fran\u00e7\u00e9ixi co-a l\u00f4 dan\u00e2 melod\u00eea\". O regim\u00e9nto o l'\u00e9 st\u00e6to p\u00f6i decor\u00f2u co-o dir\u00ectto de d\u00eauvi\u00e2 'sta melod\u00eea chi pe \u00f6n\u00f4 de bat\u00e0ggia e c\u00f3mme m\u00e0rcia r\u00e0pida do regim\u00e9nto. Da qu\u00e9sto mom\u00e9nto a l'\u00e9 st\u00e6ta adot\u00e2 da-o \"Yorkshire Regiment\".\nA-i 22 de m\u00e0zzo do 1797, into mom\u00e9nto do c\u00e0ngio da go\u00e0rdia a-o P\u00f3nte Re\u00e2 de Z\u00eana, a fanf\u00e2ra do regim\u00e9nto di Cad\u00e9tti a l'\u00e0 inton\u00f2u pr\u00f2pio 'sta cans\u00f3n chi, a qu\u00e6 a l'\u00eaa naturalm\u00e9nte proib\u00eea inte l'aristrocr\u00e0tica Rep\u00f9brica de Z\u00eana, pe d\u00e2 in\u00ec\u00e7io a-a rivolu\u00e7i\u00f3n \u00e0nche inte qu\u00e9sta na\u00e7i\u00f3n, f\u00e6to ch'o l'\u00e0 port\u00f2u a-a n\u00e0scita da Rep\u00f9brica L\u00ecgure a-i 14 de z\u00f9gno.\nO Friedrich Witt o l'\u00e0 minson\u00f2u o mot\u00eevo de \"\u00c7a ira\" into fin\u00e2le da s\u00f2 scinfon\u00eea n\u00b0 16 in La magi\u00f4. Scib\u00e9n che l'\u00e0nno da s\u00f2 conpoxi\u00e7i\u00f3n o l'\u00e9 sconosci\u00fbo, o l'\u00e9 ci\u00e6o ch'a l'\u00e9 st\u00e6ta scr\u00eeta inti \u00e0nni nov\u00e0nta do XVIII s\u00e9colo. O Carl Schurz, a-o quat\u00f2rz\u00e9n cap\u00ectolo do pr\u00ecmmo vol\u00f9mme de s\u00f2 \"Reminiscences\" o l'\u00e0 riport\u00f2u da-o s\u00f2 ex\u00eclio in Inghilt\u00e6ra che, into c\u00f3rpo de St\u00e2to do Napoli\u00f3n III di 2 de dex\u00e9nbre do 1851, \"i n\u00f2stri am\u00eexi fran\u00e7\u00e9ixi \u00e0n sbragi\u00f2u e cri\u00f2u, asbri\u00e0ndo di n\u00f3mmi \u00f2fensc\u00eevi a-o Lo\u00eegi Napoli\u00f3n, maledix\u00e9ndo i s\u00f2 \u00f2mmi, bal\u00e0ndo a \"La Carmagnole\" e cant\u00e0ndo \"\u00c7a ira\"\".\nAdatam\u00e9nti mod\u00e8rni.\nPierre Dac, inport\u00e0nte fig\u00fba da Rexist\u00e9nsa fran\u00e7\u00e9ize, o l'\u00e0 repigi\u00f2u o ritorn\u00e9llo da cans\u00f3n inte un di s\u00f2 interv\u00e9nti a \"Radio Londres\", cangi\u00e0ndo o t\u00e8sto in:\n'N \u00e2tro adatam\u00e9nto mod\u00e8rno de 'sta cans\u00f3n chi, part\u00ecndo da-a versci\u00f3n di \"sans-culottes\", o l'\u00e9 st\u00e6to cant\u00f2u da \u00c9dith Piaf pi-\u00e2 col\u00f2nna son\u00f6ra da pel\u00eccola Versailles (\"Si Versailles m'\u00e9tait cont\u00e9\") de Sacha Guitry. \"\u00c7a ira\" a l'\u00e9 cant\u00e2 inta s\u00e9rie televix\u00eeva \"The Scarlet Pimpernel\" asc\u00ec, da l'at\u00f4 Richard E. Grant.\nInte 'na sc\u00eana de avert\u00fba do rom\u00e0nso \"What Is To Be Done?\" de Nikolay Chernyshevsky, a protagon\u00ecsta Vera Pavlovna a l'\u00e9 mostr\u00e2 m\u00e9ntre a c\u00e0nta 'na cans\u00f3n co-o \"\u00e7a ira\" into ritorn\u00e9llo, aconpagn\u00e2 da 'na par\u00e0fraxi ch'a del\u00ecnia a l\u00f2tta pe 'n ut\u00f2pico fut\u00fbro social\u00ecsta. Into 1875, o tradut\u00f4 fran\u00e7\u00e9ize \"A.T.\" o l'\u00e0 riport\u00f2u a cans\u00f3n inte 'na versci\u00f3n in quart\u00ecnn-e realiz\u00e2 pe m\u00e9zzo da par\u00e0fraxi do t\u00e8sto, p\u00f6i reprod\u00fbta in m\u00f2ddo integr\u00e2le da-o Benjamin Tucker inta s\u00f2 tradu\u00e7i\u00f3n."}
{"id": "29464", "revid": "12052", "url": "https://lij.wikipedia.org/wiki?curid=29464", "title": "Ah! \u00e7a ira", "text": ""}
{"id": "29465", "revid": "1211", "url": "https://lij.wikipedia.org/wiki?curid=29465", "title": "Ferrovia Zena-Casella", "text": ""}
{"id": "29466", "revid": "12052", "url": "https://lij.wikipedia.org/wiki?curid=29466", "title": "Griphus ut has angit, sic hostes Ianua frangit", "text": "Griphus ut has angit, sic hostes Ianua frangit (scr\u00eeto \"Griffus ut has angit, sic hostes Janua frangit\" asc\u00ec, in zen\u00e9ize \"Com\u00f2-u grif\u00f3n o l'ab\u00eara qu\u00e9ste, cosc\u00ec Z\u00eana a destr\u00fbe i nem\u00eexi\") o l'\u00e9, in lat\u00ecn de l'et\u00e6 de m\u00eazo, un di m\u00f2tti ci\u00f9 ant\u00eeghi da Rep\u00f9blica de Z\u00eana. De sp\u00e9sso, sp\u00e9cce in sc\u00ea mon\u00e6e zen\u00e9ixi, o l'\u00eaa aconpagn\u00f2u da-a raprezenta\u00e7i\u00f3n de 'n grif\u00f3n, \u00e2tro sc\u00ecnbolo da \u00e7it\u00e6 de Z\u00eana e da s\u00f2 Rep\u00f9blica, apr\u00eauvo a aber\u00e2 'n'\u00e0gogia e 'na v\u00f3rpe.\nSt\u00f6ia.\nE \u00f2r\u00ecgine do m\u00f2tto e de l'ic\u00f3nn-a do grif\u00f3n s\u00f3n b\u00e9n b\u00e9n ant\u00eeghe e rem\u00f3ntan sc\u00ecnn-a da-i pr\u00ecmmi s\u00e9coli de v\u00ectta da Rep\u00f9blica. Def\u00e6ti l'inperat\u00f4 Feder\u00eego II, n\u00eavo do Barbar\u00f3ssa, o l'\u00eaa chin\u00f2u t\u00f3rna in It\u00e0lia pe repigi\u00e2 o prog\u00e8tto do s\u00f2 mesi\u00e2vo, \u00f6 s\u00e6 de sotom\u00e9tte e \u00e7it\u00e6 rib\u00e8lli a l'outorit\u00e6 do S\u00e0cro Rom\u00e2no Inp\u00earo, go\u00e6ra che pe Z\u00eana a l'\u00eaa lig\u00e2 a-o confl\u00ectto con P\u00eeza asc\u00ec, ale\u00e2 de l'inperat\u00f4, che inte qu\u00e9lli \u00e0nni a l'\u00eaa ariv\u00e2 a-asedi\u00e2 a Sup\u00e8rba, s\u00e9nsa suc\u00e8sso (pe p\u00f6i \u00ease a-a f\u00ecn bat\u00fba inta deciz\u00eeva bat\u00e0ggia da Mel\u00f6ia into 1284). A \u00f2gni m\u00f2ddo, inta bat\u00e0ggia de P\u00e0rma, avegn\u00fba in realt\u00e6 inta vexinn-a localit\u00e6 de \"Vittoria\", rocaf\u00f2rte de l'inp\u00earo, into 1248, \u00e0nche gr\u00e0\u00e7ie a l'agi\u00f9tto de trex\u00e9nto balestr\u00ea zen\u00e9ixi e \u00e2tret\u00e0nti tra i megio \u00f2mmi da Rep\u00f9blica, o Feder\u00eego II o l'\u00e9 st\u00e6to duam\u00e9nte bat\u00fbo e cosc\u00ec o l'\u00e0 dov\u00fbo renon\u00e7i\u00e2 a l'inpr\u00e9iza.\nPe aregord\u00e2 sti f\u00e6ti chi, e \u00e0goge inperi\u00e2li da caz\u00e0dda di Hohenstaufen s\u00f3n st\u00e6te m\u00ecsse, co-a t\u00e9sta a ch\u00e9uxe e sormont\u00e6 da st\u00e0toe de grifo\u00ecn, a-ar\u00eaze a P\u00f2rta di V\u00e0cca, unn-a de p\u00f2rte da \u00e7it\u00e6, d\u00eeta \"de S\u00e0nta F\u00eade\" asc\u00ec. Da qu\u00e9sto mom\u00e9nto o m\u00f2tto \"Griphus ut has angit, sic hostes Ianua frangit\", che seg\u00f3ndo \u00e7\u00e8rti studi\u00f4xi o l'\u00eaa d\u00eauvi\u00f2u sc\u00ecn da-o 1193, o sai\u00e2 port\u00f2u con gr\u00e0nde \u00f2rgh\u00e9uggio da-e arm\u00e6 da Rep\u00f9brica s\u00f3rvia o s\u00f2 confa\u00f3n, da-ar\u00e9nte a-a cr\u00f4xe de S\u00e0n Z\u00f2rzo. Da chi v\u00ean o scignific\u00e2to da raprezenta\u00e7i\u00f3n do grif\u00f3n asc\u00ec, con l'\u00e0gogia ch'a l'\u00e9 'n ci\u00e6o riciammo a-o S\u00e0cro Rom\u00e2no Inp\u00earo e a v\u00f3rpe ch'a l'al\u00f9dde a-a Rep\u00f9blica de P\u00eeza.\nInte l'Euto\u00e7\u00e9nto, a reg\u00f2rdo de inpr\u00e9ize da Rep\u00f9brica, inti p\u00f2rteghi da \"n\u00eauva\" Str\u00e0dda XX Set\u00e9nbre gh'\u00e9 st\u00e6to m\u00ecsso 'n'inscri\u00e7i\u00f3n con l'ant\u00eego m\u00f2tto de Z\u00eana."}
{"id": "29472", "revid": "12052", "url": "https://lij.wikipedia.org/wiki?curid=29472", "title": "Scignor\u00eea de Gibel\u00e9tto", "text": "A Scignor\u00eea de Gibel\u00e9tto (d\u00eeto Gib\u00e9llo, Gibelet \u00f2 Jebail asc\u00ec) a l'\u00eaa 'n f\u00e9odo inta Cont\u00eaa de Tr\u00ecpoli, un di st\u00e2ti crox\u00e6 in T\u00e6rasanta, che, a-o m\u00e0nco formalm\u00e9nte, a dipend\u00e9iva da-a Rep\u00f9brica de Z\u00eana. O terit\u00f6io do f\u00e9odo pic\u00ecn o l'\u00eaa pi-\u00e2 ci\u00f9 p\u00e0rte scito\u00f2u l\u00f3ngo a c\u00f2sta da p\u00e0rte meridion\u00e2le da Cont\u00eaa de Tr\u00ecpoli e o confin\u00e2va, a s\u00f9d, co-a scignor\u00eea de Beirut, pe c\u00f3ntra p\u00e0rte do R\u00e9gno de Geruzal\u00e8mme.\nSt\u00f6ia.\nA-i zen\u00e9ixi o l'\u00e9 st\u00e6to conc\u00e8sso 'n f\u00e9odo, p\u00e6gio ci\u00f9 \u00f2 m\u00eano a 'n qu\u00e0rto da cont\u00eaa, c\u00f3mme ringra\u00e7iam\u00e9nto pe-o s\u00f2 agi\u00f9tto fondament\u00e2le inta spedi\u00e7i\u00f3n da Pr\u00ecmma Crox\u00e2. Inta \u00e7it\u00e6 de Gibel\u00e9tto a l'\u00e9 st\u00e6ta d\u00f3nca cre\u00e2 'n'inport\u00e0nte col\u00f2nia comerci\u00e2le pe-i tr\u00e0feghi co-o Lev\u00e0nte.\nA capit\u00e2le, Gibel\u00e9tto, a l'\u00eaa 'na \u00e7it\u00e6 b\u00e9n b\u00e9n ant\u00eega, abit\u00e2 za a-i t\u00e9npi di fen\u00eeci co-o n\u00f3mme de \"Byblos\", m\u00e9ntre a-a giorn\u00e2 d'ancheu a l'\u00e9 conosci\u00fba c\u00f3mme \"J'ba\u00efl\". Conquist\u00e2 da-e arm\u00e6 cresti\u00e0nn-e into 1104, a l'\u00e9 st\u00e6ta consegn\u00e2 a l'amir\u00e0lio zen\u00e9ize Ghig\u00e8rmo Inbri\u00e6go da-o Bertr\u00e0ndo II, divent\u00e0ndo a s\u00eade e a capit\u00e2le da scignor\u00eea di Inbri\u00e6ghi. A z\u00f6na a l'aresti\u00e2 s\u00f3tt'a-o contr\u00f2llo da fam\u00ecggia zen\u00e9ize sc\u00ecnn-a-o 1302, f\u00eaua qu\u00e0rche \u00e0nno d\u00f2ppo o 1187 apr\u00eauvo a-a cat\u00fba da \u00e7it\u00e6 da p\u00e0rte do Salad\u00ecn.\nI scign\u00f4ri de Gibel\u00e9tto s\u00f3n st\u00e6ti di feodat\u00e2i do c\u00f3nte de Tr\u00ecpoli sc\u00ecnn-a-a f\u00ecn do XIII s\u00e9colo \u00e0nche se, d\u00f2ppo a ch\u00e9ita de Tr\u00ecpoli do 1289, anc\u00f3n pe qu\u00e0rche \u00e0nno s\u00f3n rest\u00e6 in c\u00e0rega c\u00f3mme vas\u00e0lli di mamel\u00f9cchi. Def\u00e6ti i Inbri\u00e6ghi se s\u00f3n ar\u00e9ixi pacificam\u00e9nte a-i \u00e0rabi, f\u00e6to ch'o l'\u00e0 risparmi\u00f2u a \u00e7it\u00e6 da-i sach\u00e9zzi e perm\u00ecsso a-a fam\u00ecggia de conserv\u00e2 o pr\u00f2pio f\u00e9odo sc\u00ecnn-a-o 1302, qu\u00e0nde Gibel\u00e9tto a sai\u00e2 a-a f\u00ecn abandon\u00e2."}
{"id": "29474", "revid": "12052", "url": "https://lij.wikipedia.org/wiki?curid=29474", "title": "B\u00e0sso de Z\u00eana", "text": "O B\u00e0sso de Z\u00eana o l'\u00eaa 'n \u00ecnno de raprezent\u00e0nsa, sun\u00f2u escluxivam\u00e9nte a-a prez\u00e9nsa de dignit\u00e2i e anbasciato\u00ee zen\u00e9ixi inte c\u00f3rte de \u00e2tre na\u00e7io\u00ecn eorop\u00eae. O no l'\u00e9 d\u00f3nca 'n \u00ecnno na\u00e7ion\u00e2le c\u00f3mme qu\u00e9lli da giorn\u00e2 d'ancheu, i qu\u00e6 se s\u00f3n svil\u00f9p\u00e6 sp\u00e9cce inte l'Euto\u00e7\u00e9nto, ma a \u00f2gni m\u00f2ddo o l'av\u00e9iva de fon\u00e7io\u00ecn sc\u00ecmili, dov\u00e9ndo raprezent\u00e2 a Rep\u00f9brica de Z\u00eana into r\u00e8sto do m\u00f3ndo.\nSt\u00f6ia.\nC\u00f3mme in \u00e2tri c\u00e2xi, l'\u00f2r\u00ecgine de 'sto t\u00eepo de m\u00fbxiche chi a rem\u00f3nta a-e melod\u00eee sun\u00e6 pe-e str\u00e0dde, che de sp\u00e9sso se s\u00f3n svil\u00f9p\u00e6 seg\u00f3ndo di stil\u00e9mmi t\u00ecpichi da \u00e7it\u00e6, f\u00e6to a-o qu\u00e6 Z\u00eana a no fax\u00e9iva ece\u00e7i\u00f3n. In particol\u00e2, tra e melod\u00eee di menestr\u00e9lli che se sent\u00eevan pe-i car\u00f3ggi, a l'\u00e9 em\u00e8rsa 'na l\u00ecnia de b\u00e0sso carater\u00ecstica, defin\u00eea da-i muxic\u00f2loghi \"ostinato\", zach\u00e9 a l'\u00e9 da sun\u00e2 in m\u00f2ddo p\u00e6gio pe t\u00f9tta l'ezecu\u00e7i\u00f3n. Qu\u00e9ste m\u00fbxiche s\u00f3n p\u00f6i ariv\u00e6, co-o Rinascim\u00e9nto, inte c\u00f3rte de na\u00e7io\u00ecn, co-o b\u00e0sso zen\u00e9ize ch'o l'\u00e0 inspir\u00f2u 'n \u00e7\u00e8rto repert\u00f6io muxic\u00e2le, esport\u00f2u de f\u00eaua de t\u00e6re l\u00ecguri asc\u00ec.\nDiversam\u00e9nte da \u00e2tre c\u00f3rte, sp\u00e9cce qu\u00e9lla de Nap\u00f2li, o panor\u00e0mma muxic\u00e2le inta Sup\u00e8rba o no l'\u00eaa per\u00f2 go\u00e6i inport\u00e0nte apr\u00eauvo a l'aosterit\u00e6 da nobilt\u00e6 zen\u00e9ize, pi-\u00e2 ci\u00f9 p\u00e0rte interes\u00e2 a-e m\u00f2dde de c\u00f3rte de Fr\u00e0nsa e de Sp\u00e0gna, ciuf\u00eeto che favor\u00ee a n\u00e0scita de 'na sch\u00eaua zen\u00e9ize. A \u00f2gni m\u00f2ddo a-o B\u00e0sso de Z\u00eana, f\u00f2scia nasci\u00fbo da-e m\u00fbxiche popol\u00e9n da \u00e7it\u00e6, o l'\u00eaa afid\u00f2u l'inport\u00e0nte c\u00f3npito de raprezent\u00e2 a l'\u00e8stero a rep\u00f9brica main\u00e2.\nO B\u00e0sso de Z\u00eana, p\u00e8rso pe v\u00e0rri s\u00e9coli, o l'\u00e9 st\u00e6to scov\u00e8rto da-o muxic\u00f2logo Gian Enrico Cortese, ritrovam\u00e9nto ch'o l'\u00e0 perm\u00ecsso de sun\u00e2lo t\u00f3rna d\u00f2ppo t\u00e0nto t\u00e9npo."}
{"id": "29475", "revid": "12052", "url": "https://lij.wikipedia.org/wiki?curid=29475", "title": "Emys orbicularis", "text": "A b\u00ecscia scrossua eurupea Emys orbicularis (Linnaeus, 1758) a l'\u00e8 ina specie de biscia scr\u00f2ssua da fam\u00eca di \u00eamidi.\nDescrisi\u00f9n.\nE f\u00e9mine e sun sempre ci\u00fc grosse di mascci, ch'i i razunzen ina lunghessa cumpr\u00e9sa fra i 15 e i18\u00a0cm, velle, difatti, sun mediam\u00e8nte fra i 20 e i 22\u00a0cm. A pursiun du ventre a l'\u00e8 cumposta da 12 elem\u00e8nti, e a l'ha in cu(r)\u00fb giallu s\u00e0bia, cun quarche vena\u00fca ci\u00fc sc\u00fca.\nU dursu u l'\u00e8 culeg\u00e0u cu-u ventre grassie a di legam\u00e8nti de cartill\u00e0gine, che permetten a mubilit\u00e0i de t\u00fctte e dui e parti. U g'ha 5 placche vertebr\u00e0li, 8 de c\u00f2ste, ci\u00fc 25 inti fianchi, fra ste chi \u00fcna a l'artessa da t\u00e9sta e due p\u00e9 a c\u00f9a. A \"sc\u00f2rsa\" l'\u00e8 apiat\u00eeu e uv\u00e0le, m\u00e8ntre u cu(r)\u00fb du fundu u p\u00f2 cangi\u00e0: a segunda cumme se tr\u00f6van esempl\u00e0i ch'i ghe l'han mar\u00f9n, \u00e0tri verdu sc\u00fcu, fin asc\u00ec au n\u00e9gru.\nInte quelli ci\u00fc zu\u00e9ni l'\u00e8 presente ina ca(r)\u00eana sentr\u00e0le, ch'a scumpa\u00ecsce man man che a biscia scr\u00f2ssua a cresce. U cu(r)\u00fb da pelle, da testa e de s\u00e0mpe u va asc\u00ec stu li dau giallu au verdu sc\u00fcu, serte votte se tr\u00f6van asc\u00ec quelli de maccie gialle in scia superficcie. E d\u00ece sun dut\u00e0e de \u00f9ngie e e sun culeg\u00e0e l'\u00fcna cun l'atra frassie a 'na particul\u00e0re membr\u00e0na, d\u00eeta \"interdigitale. A c\u00f9a a l'\u00e8 ci\u00fct\u00f2stu lunga e a l'\u00e8 furnia, inte femine e inti mascci de 'n' ungia aa f\u00ecn. Sta li, difatti a mez\u00fca tostu a met\u00e0i da lunghessa cumplesc\u00ecva da bestia. Diferense fra e sutta divix\u00f9i da specie van a tuc\u00e0 a dimensciun, a furma e a culurasi\u00f9n da sc\u00f2rsa.\nIn Italia i esempl\u00e0i de grandessa maz\u00f9 i sun quelli da cian\u00fca Pad\u00e0na, cun in cu(r)\u00fb verdu sc\u00fcu e a scorsa bumb\u00e2. E atre, maninman ch'u se china versu u meridiun l'han a ac\u00f2rsca ci\u00e0tta e ci\u00fc ci\u00e0(r)u.\nDistribusiun.\nL\"'Emys orbicularis\" a se tr\u00f6va inte t\u00f2stu t\u00fcttu u cuntinente eurup\u00e9u (dai Balc\u00e0i aa pen\u00ecsua t\u00fcrca, da l'Africa setentriun\u00e0le au Purtugallu e aa Spagna, fin a l'Italia, a Fransa, l'\u00dcnga\u00eea, a Pul\u00f4nia e a Litu\u00e0nnia), a parte i paisi ci\u00fc freidi, cumme quelli da scandin\u00e0via. Inta pen\u00ecsua iberica e inte quella balc\u00e0nica a cunv\u00eeve cun 'n atra biscia scrossua d'aiva: a \"Mauremys caspica\", l'\u00fcnica atra a \u00easse urigin\u00e0ia du cuntinente.\nTasciunum\u00eea.\nVegnen au mumentu ricunusci\u00fce s\u00e8tte sutta-specie de sta biscia scrossua:\nPrugetti p\u00e9 a s\u00f2 sarvagu\u00e0rdia.\nAu mumentu sta specie a l'\u00e8 cunscide(r)\u00e2 cumme \"minaci\u00e2\" a livellu eurupeu, m\u00e8ntre diferenti nasiun, fra ste chi l'Italia, ricunuscen questa biscia scrossua cumme in periculu d'estinsiun. In Lig\u00fc(r)ia a prinsipale cul\u00f2nia de Emys a se tr\u00f6va inta ci\u00e0na d'Arbenga, dunde se tr\u00f6van esempl\u00e0i da suttuspecie \"ingauna\". A suttuspecie a l'\u00e8 chi prutez\u00fca a part\u00ec dau 2005 dau \"Ci\u00e0n d'Asiun pe a Tartar\u00fcga Pal\u00fcstre Ing\u00e0una\", visti i livelli critici de ridusiun da presensa in sciu terit\u00f2iu da bestia.\nE rax\u00f9i du riscciu.\nA b\u00ecscia scr\u00f2ssua pal\u00fcstre a l'\u00e9a de lungu cum\u00fcne fin ai \u00e0nni '60 inta ci\u00e0na arbengan\u00e9se, ma a c\u00e0usa de l'eces\u00eeva \u00fcrbanisasi\u00f9n e da bun\u00eefica de vaste z\u00f2ne \u00fcm\u00eae, aturnu au 1994 a l'\u00e8 st\u00e2 cunscide(r)\u00e2 du t\u00fcttu est\u00ecnta. U rec\u00fcpe(r)u da sp\u00e9cie u l'\u00e8 avegn\u00fcu grassie a l'inisiat\u00eeva de l'Acqu\u00e2iu de Zena, ch'a l'ha permessu a reintegrasi\u00f9n de sta l\u00ec intu s\u00f2 ambi\u00e8nte. Anc\u00f6i a l'\u00e8 turn\u00e2 a \u00easse dif\u00fcza prinsipalm\u00e8nte inti cum\u00fci de Villan\u00f6va, Garl\u00e8nda e Arbenga."}
{"id": "29476", "revid": "1211", "url": "https://lij.wikipedia.org/wiki?curid=29476", "title": "Feipo o Bello", "text": "O Feipo IV dito o Bello (Fontainebleau, 1268 - 1314), o fu re de Fran\u00e7a da-o 1285 scin a-a morte.\nFiggio do Feipo III l\u2019Ardio e da Zabella d\u2019Aragon, into 1284 o spoz\u00f2 a Zana regi\u00f1a de Navara e contessa de Champagne. Asceizo a-o trono do 1285, o Feipo o dovette subbito afront\u00e2 di difi\u00e7\u00e7ili e gravi problemi polittichi e econommichi: a gu\u00e6ra contra l\u2019Aragon in arembo a-i Angioin de l'Itallia meridion\u00e2, impegn\u00e6 inta gu\u00e6ra do Vespo contra i Si\u00e7ilien; i contrasti delongo averti co-o re d\u2019Inghilt\u00e6ra Edoardo I, ch'o l'a\u00e7et\u00f2 de rendighe omaggio (1286), ma sen\u00e7a riconosce e confische compie da-o Feipo II \u00e0 danno di so predecesso\u00ee; infin e pezante condi\u00e7ioin do ban\u00e7o stremao da anni de gu\u00e6re. Mentre l\u2019apoggio a-i Angioin o se realiz\u00f2 essen\u00e7iamente insci-o cian dipromattico, zonzendo a sotr\u00e2 a-i Si\u00e7ilien l\u2019agiutto milit\u00e2 e polittico de l'Aragon (Paxe de Tarasco\u00f1a, 1291, e tratao d'Anagni, 1291), i atriti con l\u2019Inghilt\u00e6ra curminon ben fito inte 'na gu\u00e6ra, inta qu\u00e6 o Feipo o l'ebbe commi aliao o Zane de Baliol, re de Sco\u00e7\u00e7ia, mentre l'Edoardo I o se zov\u00f2 de l'agiutto de numioxi f\u0153\u00fcdatai fran\u00e7eixi tra-i qu\u00e6, importante, o Guiddo de Dampere, conte de Fiandra. A lotta, scciup\u00e2 into 1294, a du\u00f2 con \u00e2t\u00e8rne vexende scin \u00e0 quande 'na decixon arbitr\u00e2 de pappa Bonifa\u00e7\u00e7io VIII a fe\u00e7\u00e7e sospende i ostilit\u00e6 (1298) e stipul\u00e2 'na paxe (tratao de Montreuil, 1299). Contra \u00e0 Fran\u00e7a, z\u0153umo\u00e6 stanca e finan\u00e7iaiamente strem\u00e2 da-a gu\u00e6ra, se ribelavan aoa e Fiandre (\u00abmatti\u00f1e de Bruges\u00bb, 1302). A lotta, ch'a vidde a gran vittoia fiaminga de Courtrai (1302), a se protrasse scin a-o 1305, e a se concruze (Paxe de Athis-sur-Orge) co-o riconoscimento fran\u00e7eize de varrie aotonomie a-a f\u0153\u00fcdalit\u00e6 do paize. E dificort\u00e6 econommiche da Fran\u00e7a fun otr'a \u00e7o motivo d'atre ancon ciu grave decixoin polittiche do Feipo, saiv'a d\u00ee a lotta co-o Bonifa\u00e7\u00e7io VIII e a soprescion de l'orde di Templ\u00e6. O contrasto co-o pappa o l'origin\u00f2 co-a decixon do re de percep\u00ee e imposte da-a ceex\u00eea asc\u00ec: a questa decixon o Bonifa\u00e7\u00e7io VIII o rispoze co-a bolla \"Clericis laicos\" (1296) co-a qua o comminava a scominniga a-i laichi ch'avessan preteizo da-i ceeghi o pagamento d'imposte e a-i ceeghi che l'avessan pag\u00e6. O Feipo (sostegnuo in questo asc\u00ec da-o Doardo d\u2019Inghilt\u00e6ra) o rispoze proibindo a sciortia de l\u2019\u00f3o e de l\u2019argento da-o regno. O pappa alloa co' in\u2019atra bolla, l\"'Ineffabilis amoris dulcedine\", o fe\u00e7\u00e7e quarche concescion, ch'a l'atenu\u00f2 momentaniamente i contrasti. Ma questi riesplodettan ciu violenti che mai quande o Feipo o fe\u00e7\u00e7e arest\u00e2 o legato pontifi\u00e7\u00e7io, Benardo Saisset, vesco de Pamiers (Senlis, 1301); o pappa o rispoze co-a bolla \"Ausculta fili\", convocando un concillio (1301); \u00e0 so votta o re o radun\u00f2 in assembrea in gio a l\u00ea, pi-a primma votta, i raprezentanti de tutte e classe polittiche fran\u00e7eixi (f\u0153\u00fcdalit\u00e6, ceexia e borghexia \u00e7ittadi\u00f1a) e o tronc\u00f2 ogni raporto co-o papato. A-a ciu solenne aferma\u00e7ion pontifi\u00e7\u00e7ia da bolla \"Unam Sanctam\" (18 novembre 1302) o Feipo o rispoze co-a violen\u00e7a, ordinando de tradue o Bonifa\u00e7\u00e7io a-o conspeto de 'n concillio ch'o-o ponesse sotta acuza e o-o destituisse. De t\u00e2 cattua fu incaregao un influente consegg\u00ea do re, o Ghigermo de Nogaret, ch'o chin\u00f2 alloa in Itallia e, con l\u2019agiutto di Colonna, o det\u00e8gne pe quarche giorno o pappa, preizo prexon\u00ea \u00e0 Anagni (\u00abscciaffo d'Anagni\u00bb, 1303). Morto o Bonifa\u00e7\u00e7io VIII e doppo o breve pontificato do Beneito XI, o Feipo o l'\u00f3tegne l\u2019ele\u00e7ion de 'n pappa \u00e0 l\u00ea favoeive, o Cremente V, che, cedendo a-e so prescioin, o se transf\u00e8i \u00e0 Avignon, o cre\u00f2 numioxi carden\u00e6 fran\u00e7eixi e o consent\u00ec a-a soprescion di Templ\u00e6 vosciua da-o re pe impadron\u00eese de inmense ricche\u00e7\u00e7e de l'orde e into contempo desbara\u00e7\u00e2sene in quante so prin\u00e7ip\u00e2 credit\u00f4; ma mentre a lotta contra i Templ\u00e6 a l'ea ancon into pin do so sviluppo o Feipo o moiva.\nContinoando e direttive polittiche d'espanscion teritoi\u00e2 e d'unifica\u00e7ion da Fran\u00e7a tramand\u00e6ghe da-o Feipo II, o Feipo o seppe vaise de l'\u0153uvia d'asperti consegg\u00ea, pe-o ciu valenti giuristi e banch\u00ea borgheixi e picceni f\u0153\u00fcdatai (comme o mercante fiorentin Musciatto Franzesi e dap\u0153u Enguerrando de Marigny, Peo Flote, Ghigermo de Nogaret), aviandose \u00e0 transform\u00e2 o so Stato inte 'na monarchia acentratrixe e na\u00e7ion\u00e2, gra\u00e7\u00e7ie \u00e0 'na serrie de riforme burocrattiche e finan\u00e7iaie (rafor\u00e7amento da can\u00e7elaja, ampliamento de fon\u00e7ioin di bo\u00e6i e di senescarchi, riforma da tezoaja do 1314, riorganizza\u00e7ion de imposte)."}
{"id": "29477", "revid": "1042", "url": "https://lij.wikipedia.org/wiki?curid=29477", "title": "Riccardo I d'Inghilt\u00e6ra", "text": ""}
{"id": "29478", "revid": "12052", "url": "https://lij.wikipedia.org/wiki?curid=29478", "title": "Piero Parodi", "text": "Piero Parodi (Z\u00eana, 29 z\u00f9gno 1935 - 21 zen\u00e2 2022), inte l'an\u00e0grafe Pietro Paolo Parodi, o l'\u00eaa 'n cant\u00e0nte e conpoxit\u00f4 l\u00ecgure, tra i ci\u00f9 inport\u00e0nti da m\u00fbxica \"folk\" in zen\u00e9ize.\nV\u00ectta.\nO deb\u00f9tto.\nO l'\u00e9 nasci\u00fbo into quart\u00ea de S\u00e9stri, vegn\u00ecndo sci\u00f9 co-a pasci\u00f3n pe-o c\u00e0nto za da zo\u00eano, \u00e0nche apr\u00eauvo a-o f\u00e6to ch'o l'av\u00e9iva 'na gr\u00e0nde f\u00f2rsa inta v\u00f4xe, incomens\u00e0ndo cosc\u00ec a studi\u00e2 o c\u00e0nto co-o m\u00e9istro Giobini, o m\u00e9istro Carbone e o m\u00e9istro Mario D'Alba. Into 1958 gh'\u00e9 st\u00e6ta a s\u00f2 pr\u00ecmma apari\u00e7i\u00f3n inte 'na trasmisci\u00f3n radiof\u00f2nica, \u00f6 s\u00e6 \"La ventiquattresima ora\" do Mario Riva, ins\u00e9mme a-o Claudio Villa e a-o Johnny Dorelli. A \u00f2gni m\u00f2ddo, pr\u00ecmma de f\u00e2se con\u00f3sce c\u00f3mme avox\u00f2u cant\u00e0nte in zen\u00e9ize, pe v\u00e0rri \u00e0nni o l'\u00e0 f\u00e6to a gav\u00e9tta cant\u00e0ndo in itali\u00e0n in sc\u00ea n\u00e2ve da crox\u00eaa americ\u00e0nn-e \"Constitution\" e \"Indipendence\".\nInto 1965 o l'\u00e0 firm\u00f2u o s\u00f2 pr\u00ecmmo contr\u00e0tto co-ina c\u00e2za discogr\u00e0fica, a Pig, co-a s\u00f2 pr\u00ecmma incix\u00f3n, \"A seissento\" (\"A sei\u00e7\u00e9nto\" in graf\u00eea ofi\u00e7i\u00e2), che anc\u00f3n a-a giorn\u00e2 d'ancheu a l'\u00e9 o s\u00f2 ci\u00f9 gr\u00e0nde suc\u00e8sso. Def\u00e6ti, con ci\u00f9 de \u00e7inque\u00e7entom\u00eea c\u00f2pie vend\u00fbe, o l'\u00e9 st\u00e6to un di ci\u00f9 inport\u00e0nti d\u00ecschi in zen\u00e9ize m\u00e2i p\u00f9blich\u00e6.\nInto 1966 o l'\u00e0 parte\u00e7ip\u00f2u a numer\u00f4xi spet\u00e0coli co-o Paolo Villaggio, a l'\u00e9poca 'n debut\u00e0nte. L'\u00e0nno d\u00f2ppo o l'\u00e0 goagn\u00f2u o \"Festiv\u00e0l da cans\u00f3n zen\u00e9ize\" con \"A canson da Madaenn-a\" (\"A cans\u00f3n da Mad\u00e6nn-a\" in graf\u00eea ofi\u00e7i\u00e2), t\u00e8sto ch'o l'av\u00e9iva cre\u00f2u 'n \u00e7\u00e8rto sci\u00e2to apr\u00eauvo a-o t\u00eama trat\u00f2u, d\u00e6to che 'sta cans\u00f3n chi a p\u00e0rla da prostitu\u00e7i\u00f3n, a qu\u00e6 a l'\u00eaa st\u00e6ta do t\u00f9tto viet\u00e2 d\u00eax'\u00e0nni pr\u00ecmma co-a cosc\u00ec d\u00eeta l\u00e9zze Merl\u00ecn. A-o Parodi o l'\u00e9 d\u00f3nca da ricon\u00f3sce o m\u00e9rito d'\u00ease st\u00e6to un di pr\u00ecmmi cant\u00e0nti in zen\u00e9ize a parl\u00e2 inti pr\u00f2ppi p\u00e9ssi de questio\u00ecn soci\u00e2li \u00f2 d'atoalit\u00e6, contribo\u00ecndo a alarg\u00e2 e prospet\u00eeve da cans\u00f3n l\u00ecgure.\nIn televix\u00f3n.\nTra o 1968 e l'\u00e0nno d\u00f2ppo, c\u00f3mme raprezent\u00e0nte da Lig\u00f9ria, o Par\u00f6di o l'\u00e0 parte\u00e7ip\u00f2u a-o Festiv\u00e0l interna\u00e7ion\u00e2le da cans\u00f3n folk, festiv\u00e0l ch'o l'\u00e9 st\u00e6to trasm\u00ecsso in dir\u00e8tta a-a televix\u00f3n de l'It\u00e0lia int\u00eagra. Into 1969 o l'\u00e0 go\u00e2gn\u00f2u o Festiv\u00e0l da cans\u00f3n zen\u00e9ize co-o s\u00f2 p\u00e9sso \"Profummo de Zena\" (\"Prof\u00f9mmo de Z\u00eana\" in graf\u00eea ofi\u00e7i\u00e2) e, inti m\u00e6ximi \u00e0nni, o l'\u00e0 f\u00e6to p\u00e0rte de com\u00e9die muxic\u00e2li \"T'ae presente o carrossezzo?\" (\"T'ae prez\u00e9nte o caros\u00e9zzo?\" in graf\u00eea ofi\u00e7i\u00e2) e \"Figgieu baixinn-a\" (\"Figeu b\u00e6x\u00ecnn-a\" in graf\u00eea ofi\u00e7i\u00e2) ins\u00e9mme a-a Conpagn\u00eea universcit\u00e2ia zen\u00e9ize \"Gilb\u00e8rto G\u00f6vi\".\nIn qu\u00e9lli \u00e0nni gh'\u00e9 st\u00e6ta de inport\u00e0nte colabora\u00e7io\u00ecn con \u00e2tri outo\u00ee, sp\u00e9cce Gian Piero Reverberi e Fabrizio De Andr\u00e9; co-o De Andr\u00e9 ch'o l'\u00e0 prepar\u00f2u e m\u00fbxiche de \"Ballata triste\" (t\u00e8sto de l'Elio Petrucci) e de \"A famiggia di Lippe\" (t\u00e8sto de Piero Campodonico). O Par\u00f6di o l'\u00e0 \u00e0nche scr\u00eeto, into m\u00e6ximo per\u00eeodo, a versci\u00f3n in zen\u00e9ize, a c\u00fba de Cesare G. Romana, da fam\u00f4za cans\u00f3n do De Andr\u00e9 \"\"Bocca di rosa\".\nInto 1970 o l'\u00e9 st\u00e6to ciam\u00f2u da Marcello Marchesi pe parte\u00e7ip\u00e2 a-o progr\u00e0mma \"Ti piace la mia faccia?\", con conduto\u00ee i fr\u00e6 Mario e Pippo Santonastaso. \u00d3ltre a-a s\u00ecgla d'avert\u00fba, ch'a l'\u00eaa o s\u00f2 fam\u00f4zo p\u00e9sso e desligal\u00e9ngoa \"Tiribi taraba\"\", o Par\u00f6di o l'\u00e0 interpret\u00f2u \u00e2tre canso\u00ecn in l\u00e9ngoa l\u00ecgure asc\u00ec, ma ad\u00e0t\u00e6 pe l'\u00f2cax\u00f3n in itali\u00e0n.\nInto 1972 o l'\u00e0 go\u00e2gn\u00f2u o \"Calladium\" d'\u00f6o pe-o cabar\u00e9, \u00f2cax\u00f3n inta qu\u00e6 o gh'\u00e9 st\u00e6to o deb\u00f9 a-a televix\u00f3n do c\u00f2mico B\u00e8ppe Gr\u00ecllo, pe p\u00f6i parte\u00e7ip\u00e2 a-a trasmisci\u00f3n televix\u00eeva \"Il buono e il cattivo\" asc\u00ec, cond\u00fbta da Cochi Ponzoni e Renato Pozzetto. L'\u00e0nno d\u00f2ppo o l'\u00e0 \u00f2rganiz\u00f2u, ins\u00e9mme a Sandra Mondaini e a Franca Valeri, o vari\u00eat\u00e6 \"Ah l'amore\", pe p\u00f6i conpar\u00ee inta f\u00e0rsa in l\u00e9ngoa l\u00ecgure \"La cena della leva\", \u00e0nche qu\u00e9sta trasm\u00ecssa a-a televix\u00f3n na\u00e7ion\u00e2le.\nInto 1974 o l'\u00e0 parte\u00e7ip\u00f2u a-a trasmisci\u00f3n televix\u00eeva \"Adesso musica\", con conduto\u00ee Vanna Brosio e Nino Fuscagni, \u00f3ltre a go\u00e2gn\u00e2 di \u00e2tri pr\u00e9mmi e riconoscim\u00e9nti, c\u00f3mme o \"Premio Genoa Folk\" in qualit\u00e6 de raprezent\u00e0nte do folcl\u00f4re l\u00ecgure into m\u00f3ndo, e o Pr\u00e9mmio na\u00e7ion\u00e2le a-o parol\u00ea de Monticelli Terme, pi-\u00e2 cans\u00f3n \"A Maenn-a\", dedic\u00e2 a-o quart\u00ea de Z\u00eana da-o m\u00e6ximo n\u00f3mme. O p\u00e9sso, o qu\u00e6 o p\u00e0rla de prof\u00f3nde trasforma\u00e7io\u00ecn urban\u00ecstiche a-e qu\u00e6 a l'\u00eaa sotop\u00f2sta a \u00e7it\u00e6 de Z\u00eana in qu\u00e9lli \u00e0nni, o l'\u00e9 st\u00e6to muxic\u00f2u da-o Vittorio De Scalzi, che a l'\u00e9poca o l'\u00eaa o c\u00e0ppo do gr\u00f9ppo rock di \"New Trolls\".\nInti \u00e0nni \u00f2t\u00e0nta o l'\u00e9 st\u00e6to ciam\u00f2u da-a Rai a parte\u00e7ip\u00e2 a v\u00e0rri progr\u00e0mmi a-a televix\u00f3n dedich\u00e6 a-a \u00e7it\u00e6 de Z\u00eana, c\u00f3mme qu\u00e9lli pe l\"'Euroflora\" \u00f2 pe-o sal\u00f3n n\u00e0otico, \u00f3ltre che a-i vari\u00eat\u00e6 \"Ciammo o martin pescou\" e \"Canta che non ti passa\", t\u00f9tti do\u00ee s\u00f3tt'a-a reg\u00eea do Paolo Macioti.\nI \u00f9rtimi \u00e0nni.\nScib\u00e9n che, inte 'sto per\u00eeodo chi, o no l'\u00e0 scr\u00eeto go\u00e6i canso\u00ecn, inti \u00f9rtimi \u00e0nni o Par\u00f6di o l'\u00e0 go\u00e2gn\u00f2u numer\u00f4xi pr\u00e9mmi e riconoscim\u00e9nti, pi-\u00e2 ci\u00f9 p\u00e0rte dedich\u00e6 a-a s\u00f2 cari\u00eara. \u00d3ltre a-o pr\u00e9mmio da Regi\u00f3n Lig\u00f9ria, ciam\u00f2u \"Pr\u00e9mmio Region\u00e2le L\u00ecgure\" (go\u00e2gn\u00f2u inti \u00e0nni 1970, 1972, 1990 e 1992), o l'\u00e0 ri\u00e7ev\u00fbo o pr\u00e9mmio dedic\u00f2u a-o Gi\u00f6x\u00e8ppe Marzari, inte l'edi\u00e7i\u00f3n do 1992, e qu\u00e9llo dedic\u00f2u a-i art\u00ecsti l\u00ecguri, into 2005. Qu\u00e0rche \u00e0nno pr\u00ecmma, into 1984, o l'\u00e9 st\u00e6to nomin\u00f2u da-o prescid\u00e9nte da rep\u00f9brica S\u00e0ndro Pertini co-o t\u00ectolo de Cavali\u00eare a-o m\u00e9rito da Rep\u00f9brica itali\u00e0nn-a.\nInti \u00e0nni a sego\u00ee, o Par\u00f6di o l'\u00e0 parte\u00e7ip\u00f2u a 'n gr\u00e0nde n\u00f9mero de spet\u00e0coli d'in g\u00eeo pe-i ti\u00e2tri e-e ci\u00e0sse de t\u00f9tta Lig\u00f9ria, per\u00eeodo a-o qu\u00e6 a rem\u00f3nta 'na s\u00e9rie de colabora\u00e7io\u00ecn con di n\u00eauvi gr\u00f9ppi muxic\u00e2li, c\u00f3mme \"La Rosa Tatuata\", pi-\u00e2 produ\u00e7i\u00f3n de l'\u00e0lbon \"Ardesia grixa\" do 1994, e i \"Buio Pesto\", inte l'\u00e0lbum \"Contime 'na stoja\", do 1999. O l'\u00e0 re\u00e7it\u00f2u \u00e0nche in d\u00f4e pel\u00eccole da qu\u00e9sti realiz\u00e6, \u00f6 s\u00e6 \"Capitan Basilico\" e \"Capitan Basilico 2\", co-a reg\u00eea do Massimo Morini.\nInto 2012, ins\u00e9mme a-o gr\u00f9ppo di Art\u00ecsti Un\u00eei pe Z\u00eana, o l'\u00e0 f\u00e6to p\u00e0rte do prog\u00e8tto \"Ora che\", p\u00e9sso scr\u00eeto da-o Max Campioni, prod\u00fbto da-o Verdiano Vera e public\u00f2u da-a c\u00e2za discogr\u00e0fica Maia Records, realiz\u00f2u pe arech\u00e9ugge dona\u00e7io\u00ecn in agi\u00f9tto a-i colp\u00eei da l'aluvi\u00f3n de Z\u00eana di 4 de nov\u00e9nbre do 2011; prog\u00e8tto into qu\u00e6 a gh'\u00e9 st\u00e6ta a partecipa\u00e7i\u00f3n de v\u00e0rri muxic\u00ecsti e cant\u00e0nti do m\u00f3ndo da m\u00fbxica zen\u00e9ize.\nDiscograf\u00eea.\nA s\u00f2 pr\u00ecmma registra\u00e7io\u00ecn a l'\u00e9 do 1965 e, da qu\u00e9llo mom\u00e9nto, l\u00ea o l'\u00e0 public\u00f2u trenta\u00e7\u00ecnque d\u00ecschi, di qu\u00e6 n'\u00e9 st\u00e6to vend\u00fbo 'n mili\u00f3n e m\u00eazo de c\u00f2pie, e ch\u00ecnze \u00e0lbom. Tra 'sti \u00e0lbon chi, o s\u00f2 CD do 2010, \"\"L'urtimo di zeneixi\", o peu \u00ease conscider\u00f2u c\u00f3mme 'n'arecug\u00e9ita de t\u00f9tto o s\u00f2 trav\u00e0ggio, da-e pr\u00ecmme canso\u00ecn a-i p\u00e9ssi ci\u00f9 rec\u00e9nti."}
{"id": "29481", "revid": "12052", "url": "https://lij.wikipedia.org/wiki?curid=29481", "title": "Costa", "text": "C\u00f3sta l'\u00e9 'na frasi\u00f3n id Cantaluvu ch'a gh'\u00f2 16 abitanti. A s'tr\u00f6va inte l'\u00d2ta Val Burb\u00e0ia a 524m d'altit\u00fcdine, int'ei cum\u00fcne 'd Cantaluvu (Cantalovvu). L'\u00e8 'n pa\u00ecze 'd lingua e tradi\u00e7i\u00f3n-i l\u00ecguri inta Prov\u00e9incia 'd Lisandria.\nA C\u00f3sta a gh'\u00e9 'na g\u00eaza custru\u00eca int'ei 1865 e dedic\u00f2 a San Gi\u00e0cumu magiure. "}
{"id": "29482", "revid": "13747", "url": "https://lij.wikipedia.org/wiki?curid=29482", "title": "Lucr\u00e9\u00e7io", "text": "Lucr\u00e9\u00e7io (in lat\u00ecn \"Titus Lucretius Carus\", 96/94 a.C. - 53/51 a.C.) o l'\u00e9 st\u00e6to 'n po\u00eata lat\u00ecn e fil\u00f2zofo de l'epicure\u00ecximo, out\u00f4 do \"De rerum natura\" (in zen\u00e9ize \"A nat\u00fba de c\u00f6se\").\nV\u00ectta.\nE informa\u00e7io\u00ecn da v\u00ectta de Lucr\u00e9\u00e7io der\u00eevan prin\u00e7ipalm\u00e9nte da-o \"Chronicon\" de S\u00e0n G\u00eaumo, seg\u00f3ndo o qu\u00e6 o po\u00eata o sai\u00e9iva vegn\u00fbo m\u00e0tto \"pe 'n f\u00ecltro d'am\u00f4\" e d\u00f2ppo o se sai\u00e9iva soicid\u00f2u a quar\u00e0nt'e tr\u00e9i \u00e0nni.\nLucr\u00e9\u00e7io o l'ha av\u00fbo rap\u00f2rti con gr\u00e9ndi \u00f2mmi do seu t\u00e9npo: con G\u00e0io M\u00e9mmio, a-o qu\u00e6 o l'\u00e9 dedico\u00f9 o \"De rerum natura\", f\u00f3scia co-o st\u00f2rico Corn\u00e9lio Nep\u00f6te e \u00e0nche con Cicer\u00f3n, ch'o l'ha cur\u00f2u l'edi\u00e7i\u00f3n da seu \u00f2pia defin\u00eea c\u00f3mme dot\u00e2 \"de t\u00e0nti l\u00f9mmi de tal\u00e9nto, e-a \u00f2gni m\u00f2ddo de t\u00e0nta \u00e0rte\".\nIn realt\u00e6 o f\u00e6to che Lucr\u00e9\u00e7io o f\u00eese vegn\u00fbo m\u00e0tto d'am\u00f4 a pori\u00e9iva \u00ease 'n'inven\u00e7i\u00f3n di pr\u00ecmmi cresti\u00e9n, \u00f2st\u00eeli a t\u00e0nte seu poxi\u00e7io\u00ecn filoz\u00f2fiche."}
{"id": "29490", "revid": "13747", "url": "https://lij.wikipedia.org/wiki?curid=29490", "title": "Omero", "text": "Omero (in gr\u00eago ant\u00eego: \u1f4d\u03bc\u03b7\u03c1\u03bf\u03c2; VIII secolo a.C.) o l'\u00e9 o po\u00eata tradi\u00e7ionalm\u00e9nte riconosci\u00fbo c\u00f3mme out\u00f4 di do\u00ee ci\u00f9 inport\u00e0nti po\u00eami \u00e9pici da letiat\u00fba gr\u00eaga, l'Il\u00eeade e l'\u00d2dis\u00eaa. Gh'\u00e9 st\u00e6to atribo\u00eeo \u00e0nche \u00e2tre \u00f2pie, c\u00f3mme a Batracomiomachia, i Inni omerici, o Margite e \u00e2tri po\u00eami do C\u00eeclo \u00c9pico.\nV\u00ectta.\nA v\u00ectta de Omero a l'\u00e9 ingug\u00e9ita da-a lez\u00e9nda e da-a fantax\u00eea de f\u00f3nti: gh'\u00e9mmo ci\u00f9 o m\u00eano \u00e9utto biograf\u00eee, d\u00eete pr\u00f2pio V\u00ectte d'Omero, atribo\u00eee a v\u00e0rri outo\u00ee (Erodoto, Plutarco e \u00e2tri).\nNo l'\u00e9 ci\u00e6o qu\u00e6 f\u00eese a seu t\u00e6ra d'\u00f2r\u00ecgine: f\u00f3scia a l'\u00eaa Ch\u00eeo, ma l'\u00e9 riport\u00f2u \u00e0nche Sm\u00eerne, Colof\u00f3n, At\u00eane, \u00c0rgo, R\u00f6di e Salam\u00ecnn-a. A tradi\u00e7i\u00f3n a riporta ch'o f\u00eese \u00f2rbo, tr\u00e6to t\u00ecpico e stereotip\u00f2u di canto\u00ee inte l'antighit\u00e6. Da seu m\u00f2rte l'\u00e9 riport\u00f2u 'na versci\u00f3n seg\u00f3ndo a qu\u00e6 o se sai\u00e9iva soicid\u00f2u d\u00f2ppo \u00ease vegn\u00fbo m\u00e0tto pe 'n indovin\u00e9llo a l\u00ea riv\u00f2lto da \u00e7\u00e8rti pesco\u00e9i.\nI pesco\u00e9i s'\u00eaan ac\u00f2rti d'av\u00e9i aciap\u00f2u s\u00f4lo pigh\u00e9uggi (probabilm\u00e9nte l'en\u00ecgma o se b\u00e2za in sce l'anbigoit\u00e6 da p\u00f2ula \u03c6\u03b8\u03b5\u03af\u03c1, ch'a significa \"pigh\u00e9uggio\", ma a l'\u00e9 o n\u00f3mme de 'n p\u00e9scio asc\u00ec).\nA questi\u00f3n om\u00e9rica \nZa Xenon ed Ellanico (III sec\u00f3lo a.C) av\u00e9ivan atribo\u00eeo a Omero s\u00f4lo l\u2019Iliade e pe qu\u00e9sto s\u00f3n st\u00e6ti d\u00eeti separat\u00ecsti (\u03c7\u03c9\u03c1\u03af\u03b6\u03bf\u03bd\u03c4\u03b5\u03c2). Pe c\u00f3ntra, Aristarco de Samotracia (II sec\u00f3lo a.C.), co-i \u00e2tri d\u00eeti unit\u00e2ii, o conscider\u00e0va l\u2019Odissea 'na continoa\u00e7i\u00f3n de l\u2019Iliade, scr\u00eeta \u00e0nni d\u00f2ppo ma da-o m\u00e6ximo po\u00eata.\nDa-o Sei\u00e7\u00e9nto \u00e7\u00e8rti studi\u00f4xi han comens\u00f2u a m\u00e9tte in discusci\u00f3n l'exist\u00e9nsa st\u00f2rica do po\u00eata e han av\u00e8rto cosc\u00ec a questi\u00f3n omerica: seg\u00f3ndo F. H\u00e9delin, ab\u00f2u d\u2019Aubignac (1664), Omero o no l'\u00e9 m\u00e2i exist\u00eeo e l\u2019Iliade a l'\u00e9 s\u00f4lo 'n ins\u00e9mme de c\u00e0nti conp\u00f2sti in \u00e9poche div\u00e8rse da div\u00e8rsci outo\u00ee.\nT\u00e0nti studi\u00f4xi into c\u00f3rso do t\u00e9npo han apogi\u00f2u t\u00eaxi difer\u00e9nti: Giambattista Vico, F.A. Wolf, G. Hermann, K. Lachmann e A. Kirchhoff, U. von Wilamowitz, G. Jachmann, W. Schadewaldt.\nCi\u00f9 recentem\u00e9nte Milman Parry (1902-1935) o l'ha sostegn\u00fbo a t\u00eaxi de 'n'\u00f2rigin\u00e2ia compoxi\u00e7i\u00f3n \u00f2r\u00e2le di do\u00ee po\u00eami (teor\u00eea da p\u00fba \u00f2ralit\u00e6) e-o l'ha confront\u00f2u a t\u00e9cnica uz\u00e2 inte l'Iliade e inte l'Odissea con qu\u00e9lla ad\u00eauvi\u00e2 da-i gulsari, canto\u00ee popol\u00e2ri da regi\u00f3n s\u00e8rbo-cro\u00e2ta. A l'in\u00ec\u00e7io i po\u00eami sai\u00e9ivan cosc\u00ec st\u00e6ti cant\u00e6 e trasm\u00ecssi a v\u00f4xe e s\u00f4lo d\u00f2ppo fis\u00e6 co-a scr\u00eet\u00fba."}
{"id": "29491", "revid": "13747", "url": "https://lij.wikipedia.org/wiki?curid=29491", "title": "Odissea", "text": "L'\u00d2dis\u00eaa (in gr\u00eago ant\u00eego: \u1f48\u03b4\u03cd\u03c3\u03c3\u03b5\u03b9\u03b1) a l'\u00e9 'n po\u00eama \u00e9pico, scr\u00eeto v\u00e8rso l'VIII sec\u00f3lo a.C. e atribo\u00eeo a Omero, ch'a c\u00e9lebra e avent\u00fbe de Ul\u00ecsse d\u00f2ppo a go\u00e6ra de Tr\u00f6ia cont\u00e2 inte l'Il\u00eeade.\nContegn\u00fbo.\nA-a f\u00ecn da go\u00e6ra de Tr\u00f6ia, o r\u00e8 de l'\u00eezoa de \u00cctaca, Ul\u00ecsse, e-i seu conp\u00e0gni \u00e7\u00e9rcan de torn\u00e2 a c\u00e2za, ma s\u00f3n \u00f2stacol\u00e6 into seu vi\u00e2gio da \u00e7\u00e8rti d\u00eai \u00f2st\u00eeli. \nInt\u00e0nto, a \u00cctaca, i Pr\u00f6ci s\u00f3n der\u00ea a pigi\u00e2se de p\u00eccca pe spoz\u00e2 Pen\u00e9lope, mog\u00ea de Ul\u00ecsse e mo\u00e6 de Tel\u00e9maco: a \u00f2gni m\u00f2ddo a d\u00f2nna a l'ing\u00e0nna i pretend\u00e9nti d\u00ecndoghe ch'a se mai\u00e4 s\u00f4lo d\u00f2ppo av\u00e9i fin\u00eeo de t\u00e9sce 'na t\u00e9ia, che p\u00f6i d\u2019aresc\u00f4zo a desc\u00fbxe \u00f2gni n\u00e9utte. \nUl\u00ecsse o l'ar\u00eeva a Ismaro, a t\u00e6ra di Cicl\u00f6pi, d\u00f4ve o ri\u00easce a scap\u00e2 da Polifemo, p\u00f6i o v\u00eexita l'\u00eezoa de Eolo, qu\u00e9lla de Eea, d\u00f4ve o l'inc\u00f3ntra a m\u00e2ga Circe, o l'oltrep\u00e0ssa i l\u00eedi de scir\u00e9nn-e amaliat\u00f4e, o str\u00e9ito tra Scilla e Cariddi, l'\u00eezoa de Trinacria, l'\u00eezoa de Ogigia, d\u00f4ve gh'\u00e9 a n\u00ecnfa Calipso, e a-a f\u00ecn o l'ar\u00eeva a-a t\u00e6ra de Scheria. Ch\u00eee Ul\u00ecsse o l'\u00e9 trov\u00f2u da Nausicaa, ch'a porta o n\u00e0ofrago a-o pal\u00e0sso de seu po\u00e6, o r\u00e8 Alcinoo. D\u00f2ppo av\u00e9i sent\u00eeo a seu st\u00f6ia, Alcinoo o fa aconpagn\u00e2 Ul\u00ecsse a \u00cctaca co-e seu n\u00e2vi.\nL'er\u00f6e, torn\u00f2u a \u00cctaca, con l'agi\u00f9tto de At\u00eana o se trav\u00e9ste da mendic\u00e0nte pe no f\u00e2se ricon\u00f3sce e p\u00f6i, ins\u00e9mme a-o f\u00ecggio Telemaco, o fa str\u00e2ge di Pr\u00f6ci. Penelope a l'\u00e9 seg\u00fba che l'\u00f2mmo o s\u00e9gge dav\u00e9i Ul\u00ecsse qu\u00e0nde qu\u00e9sto o ghe fa cap\u00ee de sav\u00e9i ch\u00f2-u seu l\u00e9tto da spozo\u00e9i o l'\u00e9 costro\u00eeo in sce 'n \u00e7\u00e9ppo d'o\u00eevo, un segr\u00e9tto che s\u00f4lo l\u00f4 do\u00ee sav\u00e9ivan. O gi\u00f3rno d\u00f2ppo, Ul\u00ecsse o va a vixit\u00e2 l'an\u00e7i\u00e0n po\u00e6 Laerte in canp\u00e0gna; o po\u00eama o t\u00e8rmina con l'interv\u00e9nto de At\u00eana, ch'a ristabil\u00ecsce a p\u00e2xe tra e fam\u00ecgge di Pr\u00f6ci amas\u00e6 e-o r\u00e8 de \u00cctaca."}
{"id": "29492", "revid": "12552", "url": "https://lij.wikipedia.org/wiki?curid=29492", "title": "Pizzu d'Ulm\u00e8a", "text": "El Pizzu d'Ulm\u00e8a (\"P\u00ecssu d'Urm\u00e9a\" 'n' albenganese, \"Pizzo d'Ormea\" in italian) \u1e5b\u00ea ina muntogna ota 2476 m. ch\u2019 a fa polte d\u2019 j olpi figune, u s\u2019 t\u1e5b\u00f6va int \u00e8l cum\u00fcn d'Ulm\u00e8a (\u2018n p\u1e5b\u00fbvincia \u2018d C\u00fbni).\nCaratteri\u0161tiche.\nA muntogna \u1e5b\u00f4 ina fulma c\u014dnica \u00e8 a s\u2019 t\u1e5b\u00f6va \u2018ns\u2019 ina dulsoa ch\u2019 a va v\u00e8lsu occidente fin ara zimma, \u00e8 ch\u00e8 a p\u1e5b\u00fbsegue fin al Mungioie.\nA c\u1e5ba\u0161ta \u2018d c\u014d\u0161ta Valcai\u1e5ba a fa da \u0161polti\u00e8u\u00e8 f\u1e5ba a vol d\u2019 Alm\u00e9lla \u00e8 a vol d\u00fb Ciapin a sud.\n\u00c8l v-lsonte a me\u0292\u0292ud\u00ec l\u2019 \u00e8 t\u00fcttu p\u1e5boi, fin a u Cian \u2018d j Alcatti, \u2018nvece \u2018ns\u2019 \u00e8l v-lsonte nord u j \u00e8 c\u1ecb\u00fc\u2019 r\u014dcche \u00e8 l\u2019\u00e8 c\u1ecb\u00fc\u2019 \u2018n p\u2019ndenza; u co\u1e5ba v\u00e8lsu \u00e8l possu d\u00e2 C\u014dlla del Pizzu, \u2018d lunde ch\u2019 u polte ina c\u1e5ba\u0161ta ch\u2019a va v\u00e8lsu l\u2019vonte fin a\u1e5ba Zimma Ferrarine, lun\u2019 ch\u2019 a s\u2019 dividde \u2018n dui rommi: \u00e8l p\u1e5bimmu u va fin a Zimma Velze\u1e5ba \u00e8 a vol Culsojia, \u00e8 l'ot\u1e5bu fin a\u1e5ba C\u014dlla d\u00ee Telmo. \nA r\u014dcca d\u2019l Pizzu \u1e5b\u00ea fulm\u00f4 da polfidu deriv\u00e0 dal quolzu. \u2018Ns\u00e2 zimma u j \u00e8 ina c\u1e5bus\u0305c\u0305e \u2018d f\u00e8ru \u00e8 \u2018n di\u0161cu d\u2019 utun, lun\u2019 ch\u2019 mu j\u2019\u00e8 malc\u00e0 \u00e8l di\u0161tonze da j\u2019 oto muntogne d\u2019 j Olpi \u00e8 d\u00e2\u1e5ba cad\u00e8na d\u2019 j Apen\u00ee \u00e8 da cit\u00e0 cumme Ti\u1e5bin \u00e8 Zena.\nD\u2019 \u2018n zimma u s\u2019 p\u014d vago u re\u0161tu \u2018d j\u2019 Olpi Liguri, coc\u2019 v\u014dta ansc\u00ec j\u2019 Olpi Apuane \u00e8 a Colsica, ntl\u2019 \u0292ulnoi c\u1ecb\u00fc\u2019 \u0161calle i s\u2019 vago asc\u00ec \u00e8l Munte R\u00f6sa \u00e8 \u00e8l Pizzu Bernina.\nLovji.\nAi p\u00ea d\u2019l Pizzu u j\u2019 \u00e8 coc lovjiu, u c\u1ecb\u00fc\u2019 g\u1e5b\u014dssu l\u2019 ha ina supelficie \u2018d 200 m\u00eat\u1e5bi quoddri, u s\u2019 t\u1e5b\u00f6va a punente d\u00e2\u1e5ba zimma, \u00e8 l\u2019 \u00e8 u Lovjiu Revelli, ch\u2019 u d\u00e0 urigine al Culsojia. J oci dui i sun u Lovjiu d\u2019l Pizzu (lolgu 60 met\u1e5bi e p\u1e5b\u00fbfundu 6) \u00e8 qu\u00e2 d\u00fb Lau (c\u1ecb\u00fc\u2019 polvu), \u00e8l p\u1e5bimmu c\u1ecb\u00fc\u2019 a nord \u00e8 u s-cundu a sud del Pizzu, velsu a f\u1e5b\u00e2ziun \u2018d Qualzina."}
{"id": "29493", "revid": "12052", "url": "https://lij.wikipedia.org/wiki?curid=29493", "title": "Iliade (Omero)", "text": "L'Il\u00eeade (in gr\u00eago ant\u00eego: \u1f38\u03bb\u03b9\u03ac\u03c2) a l'\u00e9 'n po\u00eama \u00e9pico, scr\u00eeto v\u00e8rso l'VIII sec\u00f3lo a.C. e atribo\u00eeo a Omero, ch'o c\u00f3nta i f\u00e6ti da go\u00e6ra de Tr\u00f6ia. \nContegn\u00fbo.\nL'Il\u00eeade a c\u00f3nta i f\u00e6ti da go\u00e6ra de Tr\u00f6ia avegn\u00fbi d\u00f2ppo o n\u00f6no \u00e0nno da-o seu in\u00ec\u00e7io: Agamennone o d\u00eave restito\u00ee a scci\u00e2va Criseide a seu po\u00e6 Crise, sacerd\u00f6te de Ap\u00f3llo, ma o se ref\u00fba. O d\u00eeo pe qu\u00e9sto o m\u00e0nda 'na pestil\u00e9nsa c\u00f3ntra i acanpam\u00e9nti gr\u00eaghi, rax\u00f3n pe-a qu\u00e6 Agamennone o l'ac\u00e9tta de r\u00e9nde a d\u00f2nna, ma o pret\u00e9nde de f\u00e2se d\u00e2 Briseide, scci\u00e2va de Ach\u00eclle.\nQu\u00e9st'\u00f9rtimo, \u00f2f\u00e9izo, o dec\u00ecdde de abandon\u00e2 a go\u00e6ra: l'ez\u00e8rcito gr\u00eago, s\u00e9nsa l'agi\u00f9tto de l'er\u00f6e, o com\u00e9nsa a sob\u00ee 'na s\u00e9rie de sconf\u00ectte. Cosc\u00ec v\u00eagne mand\u00f2u 'na delega\u00e7i\u00f3n pe conv\u00ecn\u00e7e Ach\u00eclle a torn\u00e2 a conb\u00e0tte, ma l\u00ea o no veu c\u00eade: a \u00f2gni m\u00f2ddo o l'ac\u00e9tta de f\u00e2 lot\u00e2 o seu ca\u00ecscimo conp\u00e0gno Patroclo, ch'o se v\u00e9ste con l'armat\u00fba de Ach\u00eclle. \nPatroclo o fa str\u00e0ggio di troi\u00e9n, ma p\u00f6i o v\u00eagne amas\u00f2u da \u00c8tore, f\u00ecggio do r\u00e8 de Tr\u00f6ia Priamo, ch'o sc\u00e0ngia l\u00ea pe Ach\u00eclle. Qu\u00e9sto, d\u00f2ppo av\u00e9i saci\u00fbo do f\u00e6to, o dec\u00ecdde de vendic\u00e2 l'am\u00eego e-o t\u00f3rna a conb\u00e0tte: Agamennone o se sc\u00fbza co-o Pelide e-o ghe d\u00e0 inder\u00ea a seu scci\u00e2va Briseide.\nAch\u00eclle o p\u00ecggia p\u00e0rte a-a bat\u00e0ggia e a-a f\u00ecn o se sc\u00f3ntra con \u00c8tore, ch'o m\u00eaue into du\u00e8llo: o Pelide o l'at\u00e0cca o cad\u00e2vou a 'n c\u00e2ro e-o ne fa sc\u00e9npio strascin\u00e2ndolo pe tr\u00e6 v\u00f2tte in g\u00eeo a-e mi\u00e2gie da \u00e7itad\u00e9lla de Tr\u00f6ia. O po\u00e6 de \u00c8tore, o r\u00e8 Priamo, o dec\u00ecdde de an\u00e2 d\u2019aresc\u00f4zo inta t\u00e9nda de Ach\u00eclle pe suplic\u00e2lo de av\u00e9i o c\u00f2rpo do f\u00ecggio m\u00f2rto: o Pelide o l'ac\u00e9tta e-o v\u00eagio r\u00e8 o t\u00f3rna a-a seu \u00e7it\u00e6 pe celebr\u00e2 i r\u00eeti f\u00f9nebri."}
{"id": "29495", "revid": "12052", "url": "https://lij.wikipedia.org/wiki?curid=29495", "title": "Publio Virgilio Maron", "text": "Virg\u00eclio (in lat\u00ecn: Publius Vergilius Maro; Andes, M\u00e0ntova 70 a.C. - Brindisi 19 a.C.) o l'\u00e9 st\u00e6to 'n po\u00eata lat\u00ecn, out\u00f4 de tr\u00e6 gr\u00e9nde \u00f2pie: l'En\u00e9ide, e Georgiche e-e Bucoliche.\nV\u00ectta.\nVirg\u00eclio o l'\u00e9 nasci\u00fbo into 70 a.C. ad Andes, a M\u00e0ntova, da 'na fam\u00ecggia de agricolto\u00ee benest\u00e0nti de ascend\u00e9nsa etr\u00f9sca, rax\u00f3n pe-a qu\u00e6 o l'\u00e9 st\u00e6to \u00e0nche defin\u00eeo \"vates Etruscus\" e-o seu cogn\u00f3mme o l'\u00e9 pr\u00f2pio tr\u00e6to da-a p\u00f2ula etr\u00f9sca maru \"pret\u00f4 urb\u00e2no\", a qu\u00e6 a l'indic\u00e0va 'n t\u00eepo de magistrat\u00fba.\nO fa i pr\u00ecmmi st\u00f9ddi da zo\u00eano a Crem\u00f3nn-a, p\u00f6i o st\u00f9dia ret\u00f2rica a Mil\u00e0n e a-a f\u00ecn eloqu\u00e9nsa a R\u00f3mma. D\u00f2ppo a bat\u00e0ggia de Filippi (42 a.C.) a fam\u00ecggia de Virg\u00eclio a p\u00e8rde tant\u00ecscime propi\u00eat\u00e6 a M\u00e0ntova, cosci o se trasfer\u00ecsce a N\u00e0poli, d\u00f4ve o frequ\u00e9nta a sch\u00eaua epicur\u00eaa e-o l'inc\u00f3ntra \u00e0nche o po\u00eata \u00d2r\u00e0\u00e7io.\nTra-o 42 e-o 39 a.C. Virg\u00eclio o comp\u00f3nn-e e Bucoliche, gr\u00e0\u00e7ie a-e qu\u00e6 o l'\u00e9 introd\u00fbto into c\u00ecrcolo de Mecenate e a-a c\u00f3rte de l'inperat\u00f4 \u00d2tavi\u00e0n Oug\u00f9sto. Virg\u00eclio o s'amout\u00ecsce into seu vi\u00e2gio in Gr\u00eacia e-o m\u00eaue a Brindisi into 19 a.C., p\u00f6co d\u00f2ppo av\u00e9i \u00f2rdin\u00f2u de brux\u00e2 o seu po\u00eama perch\u00e9 non fin\u00eeo."}
{"id": "29497", "revid": "12052", "url": "https://lij.wikipedia.org/wiki?curid=29497", "title": "Fran\u00e7esco Maja Qui\u0153u", "text": "Fran\u00e7esco Maja Qui\u0153u (primma do XIX sec. Quir\u0153u e primma ancon Queir\u0153u) scurt\u00f4 zeneize (Zena, 1704 \u2013 Nappoli, 1762).\nO nascette a Zena da 'na famiggia d'ummie origgine. No se conosce l'identit\u00e6 di genito\u00ee, ma o Carlo Gioxeppe Ratto o riporta che-o po\u00e6 o l'ea \"Pettinagnolo\", saiv'\u00e0 d\u00ee ch'o fabricava p\u00eateni (petenai\u0153u?). A unz'anni o Qui\u0153u o comen\u00e7\u00f2 o so aprendistato presso o scurt\u00f4 Benardo Scciafin, mostrando de savei modell\u00e2 a cr\u00e6a \u00abcon tanta agiustate\u00e7\u00e7a\u00bb che-o meistro o decize ben fito de inandi\u00e2lo a-a laoa\u00e7ion do marmao. Pe rinvegn\u00ee 'na primma atesta\u00e7ion documentaia de 'n so travaggio aotonnomo s'ha da aspet\u00e2 o 1728, anno into qu\u00e6 o Qui\u0153u o s'impegn\u00f2 \u00e0 esegu\u00ee un\u2019\u0153uvia in marmao pe-o marm\u00e2 Gioxeppe Macetti, a qu\u00e6 natua a l'\u00e8 preciz\u00e2 inte 'n documento do 16 ottobre 1728 ch'o fa espli\u00e7\u00e7ito rifeimento a \u00abu\u00f1a stattoa de San Mich\u00ea Arcangero con diverse atre figure raprezentante dri diavi\u00bb. O groppo o doveiva \u00ease \"combinao\" \u00e0 Zena e dap\u0153u mandao a Cagliari pe decor\u00e2 l\u2019art\u00e2 de San Mich\u00ea Arcangeo inta cattedr\u00e2. Tra i doi contraenti sorse un disciddio: o Macetti o l'aiva fornio o disegno do groppo, ma o scurt\u00f4, inte l'apront\u00e2 o modello, o gh'aiva insejo di elementi a so capri\u00e7\u00e7io. T\u00e6 azonte fun gradie a-o Macetti, che tuttavia o l'avi\u00e6 vosciuo mantegn\u00ee o prexo pattoio sen\u00e7a varia\u00e7ioin, no consciderando e n\u0153uve inven\u00e7ioin do Qui\u0153u, o qu\u00e6 pe ritorscion o destrusse o modello. A costion a fu risolta da-i doi goernoei de Paxo, i qu\u00e6 impozan a-o Qui\u0153u de ref\u00e2 o modello destruto e a-o Macetti de vers\u00e2 'na somma magior\u00e2; otr'a \u00e7o nominon o Giaccomo Antogno Ponsonello comme estimao. O groppo marmoio infin terminao o fu consegnao a-o Macetti into mar\u00e7o do 1729 e inviao a destina\u00e7ion.\nO Qui\u0153u o g\u00f3d\u00ec \u00e0 Zena da prote\u00e7ion particol\u00e2 do Gioxeppe Maja Dura\u00e7\u00e7o, figgio do Mar\u00e7ello I di marcheixi de Gabian. O 10 settembre 1729 o ne ri\u00e7evette un pagamento de 462 lie pe 'n bassorelevo in marmao rafigurante \"A fuga in Egitto\" pi-a capella do pala\u00e7\u00e7io Dura\u00e7\u00e7o de Sestri Levante (anc\u0153u pala\u00e7\u00e7io Cattannio Da Votta). O scurt\u00f4 o l'avi\u00e6 dovuo realiz\u00e2 asc\u00ec e quattro stattoe inti nicci da capella, ma o so transfeimento a Romma o ne ritard\u00f2 l'ezecu\u00e7ion, scin \u00e0 f\u00e2 cazze a comiscion. Tuttavia o ligamme co-a famiggia o se mant\u00e8gne ben sado into pros\u00eago da carea: o 3 zen\u00e2 do 1752 o Qui\u0153u o ri\u00e7evette 260 scui sempre da-o marcheize Gioxeppe Maja pi avei scorpio un medaggion in marmao rafigurante l'Inmacol\u00e2 Conce\u00e7ion, destinao a-o pala\u00e7\u00e7io de Zena, donde ancon s'atr\u0153uva, afisso a-o prospetto verso a cia\u00e7\u00e7a da Non\u00e7i\u00e2.\nO 28 de frev\u00e2 1730 o scurt\u00f4 o consegn\u00f2 \u00e0 Domennego Cazan\u0153uva e Giambatista Giordan \u00abun groppo de figure de marmaro raprezentante Pluton ch'o rapisce Proserpina [...] per conduli \u00e0 Caddexe e Lisbo\u00f1a e col\u00e0 vendile a ro mao uttile e vantaggio per dito signor Quir\u0153u\u00bb. A spedi\u00e7ion de l'\u0153uvia, no ancon rintraci\u00e2, a conferma l'aotonomia razonta da-a butega do Qui\u0153u e a-o tempo m\u00e6ximo a voent\u00e6 de confront\u00e2se co-o mercao artistico interna\u00e7ion\u00e2. No l'\u00e8 'n caxo che into 1732 \u2013 foscia a caoza asc\u00ec d'inviddie sciuscit\u00e6 da-a prote\u00e7ion di Dura\u00e7\u00e7i \u2013 o Qui\u0153u o decize de transfeise \u00e0 Romma e o se misse \u00e0 travagi\u00e2 into studdio do Gioxeppe Ruscon (1687-1737), za prediletto alevo do ciu famozo Camillo, mentre o Gioxeppe o l'ea apr\u0153uvo \u00e0 scorp\u00ee a stattoa de \"Sant'Igna\u00e7\u00e7io de Loyola\" pi-a nav\u00e2 de San P\u00ea. Doppo avei lasciao o meistro, o Qui\u0153u o strenzette un sodali\u00e7\u00e7io profescion\u00e2 co' l'Antogno Coradin (1668-1752) sciben che i prolong\u00e6 sogiorni de quest'urtimo a Vienna, aomanco scin a-o 1743, rendan difi\u00e7\u00e7ile determin\u00e2 a natua da so conlaboa\u00e7ion.\nNo semmo donde o scurt\u00f4 o demoese inte sto primmo periodo do so sogiorno capitolin: do 1741 o l'\u00e8 censc\u00eeo comme abitante in via da Panetteria, inti presci do colegio Nazaren, inte 'n apartamento de propiet\u00e6 do carden\u00e2 Giullio \u00c6rboin, mentre into 1743 pigi\u00f2 \u00e0 pixon inta m\u00e6xima stradda o primmo cian de l'antigo colegio Mattei. A questa d\u00e6ta o so studdio o l'ea scito a-a Ciavega do Buffao, no lontan da-e sciudite abita\u00e7ioin.\nPoco doppo o so arivo a Romma, sempre do 1732, o scurt\u00f4 o s'agiudic\u00f2 o ter\u00e7o premmio da primma classe de scurtua do concorso Crementin, goagno quell'anno da-o Carlo Marchionni, e da-o 1743 o fu membro de l'Accademmia d'Arcaddia co-o nomme de Eudorio. Infin, gra\u00e7\u00e7ie a l'intercescion do so n\u0153uvo protet\u00f4, o carden\u00e2 Giambatista Spinnoa (1681-1752), o fu inscignio da carrega de cavageo, apellativo che se riscontra inti documenti pi-a primma votta o 9 zen\u00e2 1740.\nZa da-i primmi anni da permanen\u00e7a capitoli\u00f1a o Qui\u0153u o l'\u00f3t\u00e8gne de importante comiscioin, travagiando asc\u00ec pe numioxi \"grantoristi\" ingreixi, \u00abass\u00e6 amanti dre so fatture\u00bb. Tra-o 1734 e o 1735 o l'ezegu\u00ec a stattoa de \"S. Feipo Beni\u00e7\u00e7i\" pi-a bal\u0153\u00fcstr\u00e2 da faciata de S. Zane di Fiorentin. I quattro brocchi de travertin co-i qu\u00e6 l'\u00e8 composto a figua fun consegn\u00e6 a-o studdio a-a Ci\u00e6ga do Buffao o 15 novembre 1734, mentre a stattoa a fu posta in d\u0153uvia o 7 de mar\u00e7o de l'anno doppo. Ancon into 1735 o preize parte a-a decora\u00e7ion da Fonta\u00f1a de Trevi, fabbrica riaverta into 1732 pe voei de pappa Cremente XII Corscin sotta a dire\u00e7ion do Nicolla Sarvo. Inte sta fase di travaggi \u2013 o cant\u00ea o sai\u00e6 terminao soo che into 1762 \u2013 fu realizao e stattoe da parte superi\u00f4 da mostra, rafigurante e \"Quattro stagioin\" e assegn\u00e6 a-o Qui\u0153u (\"Fruti de l'aotunno\"), a-o Benardin Ludovixi (\"St\u00e6\"), a-o B\u00e6rtom\u00ea Pin\u00e7ellotto (\"Primmaveja\") e \u00e0 l'Aostin Corscin (\"Abondan\u00e7a di fruti\"). Into dexembre do 1736 fu posto in d\u0153uvia l'arma Corsci\u00f1a, intaggi\u00e2 da-o Fran\u00e7esco Pin\u00e7ellotto e o Gioxeppe Poddi, e sostegnua da doe \"Famme\" do Paolo Benaggia, scurt\u00f4 do qu\u00e6 o Qui\u0153u l'anno apr\u0153uvo o stil\u00f2 l'inventaio \"post mortem\" di ben.\nO 16 de zugno 1737 pappa Cremente XII o \u00e7elebr\u00f2 in San P\u00ea a canonizza\u00e7ion de Giulia\u00f1a Farcon\u00eaa, Vi\u00e7en\u00e7o de\u2019 Paoli, Fran\u00e7esco de Regis e Cat\u00e6\u00f1a Fiesca Adorna. A-o scianco do trono pontifi\u00e7\u00e7io fu posto 'na stattoa in stucco da \"Religion\", exeguia da-o Qui\u0153u in cobbia con quella da \"Giusti\u00e7\u00e7ia\", realizz\u00e2 da-o Peo L\u2019Estache: pe sti \u0153uvie chie i scurto\u00ee percepin 50 scui ciaschedun. Into fratempo sorvezonse 'na comissa zeneize. O 13 mazzo do 1739 o Gioxeppe Maja Dura\u00e7\u00e7o o se fe\u00e7\u00e7e mezan co-o scurt\u00f4 pe conto di protetto\u00ee de l'uspi\u00e2 de Pamaton de Zena che dexidiavan f\u00e2 scorp\u00ee di ovali in marmao da po\u00f1e inti art\u00e6 a-i loei de quello de Santa Cat\u00e6\u00f1a di Fieschi, inte l'omonnima gexa. Comme se evin\u00e7e da 'na lettia do marcheize dat\u00e2 l'8 d'agosto, l'impreiza a no l'an\u00f2 a bon fin percose i protetto\u00ee s'asp\u00eat\u00e2van 'na recesta ass\u00e6 ciu reduta \u00e0 peto di 300 scui preteixi da-o meistro pe ciascun ovale.\nA-o 1740 remonta o busto da \"Cristi\u00f1a de Sve\u00e7\u00e7ia\", firmao e datao: de propiet\u00e6 do senat\u00f4 roman Nicolas Bielke, o fu donao pe lascito testamentaio (18 zugno 1765) a-o carden\u00e2 Lusciandro Arban e anc\u0153u o l'\u00e8 ancon conservao \u00e0 villa Arban-Torlonnia. Sempre a-o quarto dexennio do seccolo se datta o ritr\u00e6to marmoio de pappa Cremente XII, questo asc\u00ec firmao, in origgine destinao a-o pala\u00e7\u00e7io Corscin de Romma e dap\u0153u transfejo inta resciden\u00e7a fiorenti\u00f1a da famiggia in via do Parion, donde delongo s'atr\u0153uva. Proppio into 1740 o Qui\u0153u o comen\u00e7\u00f2 a travagi\u00e2 pi-a gexa do Ss. Nomme de Maja a-a Colonna Traia\u00f1a, ri\u00e7evendo, tra-i atri, l'incarrego pe 'n relevo \u00absorve u\u00f1a dre porte [interne dra gexa], raprezentante ra ci\u00e6ra memroia dra Regi\u00f1a d'Inghilterra\u00bb, che tuttavia o no fu mai realizao. Vi\u00e7eversa o scurt\u00f4 o l'esegu\u00ec atri doi relevi in stucco inte di medaggioin a-a baze da coppola, rafiguranti a \"Prezenta\u00e7ion de Maja Vergine a-o Tempio\" e a \"Vixita\u00e7ion\". I \u0153uvie son assegn\u00e6 pe via stilistica, percose inti documenti relativi gh'\u00e8 specificao soo che-o saldo complescivo de 100 scui. I atri medaggioin fun model\u00e6 da-o Carlo Tantardin (\"Inmacol\u00e2 Conce\u00e7ion; Incoona\u00e7ion da Vergine\"), da-o Benardin Ludovixi (\"Nascita da Vergine\"), da-o Giambattista Main (\"Anon\u00e7ia\u00e7ion\"), da-o Michel-Ange Slodtz (\"Presenta\u00e7ion do Gexo a-o Tempio\") e da-o Feipo da Valle (\"Asson\u00e7ion\").\nNo meno importante fu a parte\u00e7ipa\u00e7ion do Qui\u0153u inta facciata de Santa Maja Magi\u00f4, pi-a qu\u00e6 o scorp\u00ec a stattoa de \"San Carlo Borom\u00ea\", ri\u00e7evendo 500 scui sard\u00e6 o 14 novembre do 1742. L\u2019anno doppo, pe-o frontespi\u00e7\u00e7io da segrestia da m\u00e6xima baxillica, o li\u00e7en\u00e7i\u00f2 i \"Angei e i arme do Beneito XIV\", valut\u00e6 ancon 500 scui. In concomitan\u00e7a co-i travaggi de S. Maja Mao se registra a prezen\u00e7a do Qui\u0153u inta gexa di paddri da Miscion in cia\u00e7\u00e7a de Monte\u00e7itoio (dap\u0153u destruta), renov\u00e2, a part\u00ee da-o 1739, pe voent\u00e6 do carden\u00e2 Giaccomo Lanfredin e consacr\u00e2 o 14 de luggio do 1743. Into presbiteio fu colocao quattro stattoe in stucco aregord\u00e6 inta guidda do Fioravante Martinello do 1750: \u00abre stattoe do coro de San Zane e San Marco fun scorpie da l'Aostin Corscin, e ri atre doe da ro cavaggero Quir\u0153u\u00bb. A segnala\u00e7ion a l'\u00e8 tuttavia in parte contradita da-o Carlo Gioxeppe Ratto, ch'o l'assegna a-o Qui\u0153u e figue de San Lucco e San Marco.\nGra\u00e7\u00e7ie a l'intercescion do carden\u00e2 Spinnoa, o scurt\u00f4 o l'\u00f3t\u00e8gne a comiscion pe 'n art\u00e2 in marmai policcromi pi-a colegiata de Subiaco, da qu\u00e6 o carden\u00e2 o l'ea comendataio. I marmai fun transport\u00e6 da Romma in ciu mand\u00e6 into 1742, e a macchina, de \u00absquixito lav\u00f4\u00bb, a fu consacr\u00e2 da-o carden\u00e2 o 2 luggio 1745. A-o contempo o Gioxeppe Maja Dura\u00e7\u00e7o o pag\u00f2 a-o meistro a cornixe, probabilmente in marmao ma scinaoa no rintraci\u00e2, pe 'n piccin mozaico; de ciu o scurt\u00f4 o l'invi\u00f2 in don a-o re de Nappoi Carlo de Borbon a stattoa rafigurante o \"David co-a testa do Golia\", anc\u0153u despersa. Into 1746 o Qui\u0153u o l'\u00e8 men\u00e7unao inte 'n contr\u00e6to pi-a realiza\u00e7ion de 'n art\u00e2 inta gexa d'Affile, probabilmente quella de Santa Feli\u00e7\u00e7ita.\nInsci-o fin\u00ee do quinto dexennio o scurt\u00f4 o comen\u00e7\u00f2 a ide\u00e2 di monumenti funnebri, modulando con originalit\u00e6 di elementi form\u00e6, \u00e0 queste d\u00e6te z\u0153umo\u00e6 pi\u00f1amente speriment\u00e6. Tra o 1749 e o 1752 o progett\u00f2 e o scorp\u00ec o seporcro da duchessa Livia do Grillo inta controfaciata drita de S. Andria de Fratte: a defonta l'\u00e8 effigi\u00e2 in busto e de prof\u00ee inte 'n medaggion svelao da doi putti, a-i qu\u00e6 s'ascianca 'na figua alegorrica dointe. A comiscion a fu promossa da-o majo Dria de Tursis Doia e da-a figgia Maja Texo; co-a morte de quest'urtima l\u2019anno sucescivo, into monumento fu azonto un segondo ritr\u00e6to e un n\u0153uvo epitaffio. A-o 1750 remonta o seporto do vesco Fabri\u00e7\u00e7io Borgia, originaiamente inte l'abside da concattedr\u00e2 di Ss. Zane e Paolo de Ferentin e doppo rimontao inte l'atto\u00e2 conloca\u00e7ion in segrestia; in questo caxo asc\u00ec un ampio drappo o l'ing\u0153ugge l'ediccola architetonnica inta qu\u00e6 l'\u00e8 rafigurao o prelato de prof\u00ee, acompagnao da 'n putto inzenoggiao co-i strumenti do ministeio episcop\u00e2.\nO 26 agosto do 1752 o marcheize Dura\u00e7\u00e7o o l'invit\u00f2 o Qui\u0153u \u00e0 ocup\u00e2se di conni de quarche medagge da f\u00e2se in \u00f3o e argento, da consegn\u00e2 a-i membri ciu meiteivi de l'Academmia de pittua e scurtua de Zena, opia\u00e7ion da qu\u00e6 no se conosce i exiti. Quello m\u00e6ximo anno o cavageo o scorp\u00ec in Romma una figua de l'Inmacol\u00e2, erta circa 120 \u00e7entimmetri, foscia sciu comiscion do carden\u00e2 Spinnoa. Vegnui meno i prezuposti de l'ezecu\u00e7ion, o meistro o \u00e7erc\u00f2 de vende a scurtua a-i academmi\u00e7i de Zena, ma sen\u00e7a sucesso: o 2 frev\u00e2 1754 o Dura\u00e7\u00e7o o riferiva che liatri aveivan valutao l'\u0153uvia 130-140 \u00e7ecchin, ben a-o de sotta di aspettative do scurt\u00f4. O marcheize, aloa, o s'\u00f3cup\u00f2 de f\u00e2 recapit\u00e2 a stattoa a Nappoi, dovve into fratempo o Qui\u0153u o s'ea transfejo co-a famiggia. A stattoa a fu trategnua da-o prin\u00e7ipe de Sansevero, so n\u0153uvo comittente, \u00abro qu\u00e2 doppo aveila possedua pre anni sei, non ciu o ra vosse\u00bb. Dunque a scurtua, firm\u00e2 e dat\u00e2 (1752), into 1787 a fu invi\u00e2 a Kytlice (odierna Repubbrica Ceca) pe voent\u00e6 do vesco de Tiene Antogno Benardo G\u00fcrtle, in \u00f3caxon da constru\u00e7ion da n\u0153uva gexa da \u00e7ittadi\u00f1a, onde ancon anc\u0153u a se conserva into presbiteio.\nO 1752 o fu un anno de virata pi-a carea do meistro, percose s'arv\u00ec pe l\u00ea a poscibilit\u00e6 de inandi\u00e2 ina n\u0153uva impreiza a Nappoi, donde o prin\u00e7ipe Raimondo de Sangro (1710-1771) o l'ea apr\u0153uvo \u00e0 decor\u00e2 a capella de famiggia. A complessa iconografia do coredo scurtoio a fu ide\u00e2 da-o m\u00e6ximo Raimondo, ch'o s'inspi\u00f2 a-i valo\u00ee da ma\u00e7onaja (da qu\u00e6 o l'ea gran meistro), valo\u00ee che s'incarnan inte figue de \"Virt\u00f9\" qu\u00e6 tappe do camin spirito\u00e2 e ini\u00e7iattico do frama\u00e7on. I loei de scurtua comen\u00e7on into 1750, quande l'Antogno Coradin, ape\u00f1a zonto in \u00e7itt\u00e6, o l'inaogur\u00f2 a primma faze do cant\u00ea: o 12 agosto 1752, a-o momento da so morte, o l'aiva realizzao squ\u00e6xi tutti i modelli in \u00e7eivia \u00f2 in t\u00e6rac\u0153utta, ma o l'aiva portao \u00e0 terme solo poche scurtue, tra-e qu\u00e6 a famoza \"Pudi\u00e7i\u00e7\u00e7ia\" in on\u00f4 da mo\u00e6 do Raimondo, \u00c7e\u00e7illia Gaita\u00f1a de l'Aquila. A scelta do success\u00f4 a recheite insci-o Qui\u0153u che, o 4 novembre 1752, o firm\u00f2 un contr\u00e6to ben vantaggiozo co-o qu\u00e6 o se impegnava a travagi\u00e2 in escluxiva pi-a capella Sansevero d\u0153uviando i bo\u00e7etti do Coradin e elaborandone di n\u0153uvi in cangio de 'n compenso de 100 ducatti a-o meize, do vitto e de l'alogio into pala\u00e7\u00e7io do prin\u00e7ipe presso S. Domennego Maggi\u00f4. Inti sette anni sucescivi o Qui\u0153u o scorp\u00ec benben d'\u0153uvie, e propiamente i sei medaggioin sorve e capelle recanti i efigge di carden\u00e6 da famiggia Sangro; a figua da \"Scin\u00e7eit\u00e6\" (1754-55) pe-o maozoleo da Carlotta Gaita\u00f1a, mog\u00ea do Raimondo; o groppo allegorico de l\"'Educa\u00e7ion\" (1753) pe-o depoxito da Gi\u0153uma Caracciolo e Clari\u00e7e Carafa de Stigian, rispettivamente primma e segonda mog\u00ea do Paolo de Sangro, segondo prin\u00e7ipe de Sansevero; o \"monumento a-a S. Rozalia\" (1756 circa) vosciuo pi aregord\u00e2 a ciu nota santa da famiggia nonch\u00e9 protetoa de Palermo; o \"monumento a S. Oderixo\" (1756), trentenoven abao de Montecassin e atro rapresentante da famiggia; o groppo da \"Liberalit\u00e6\" (1753-54), dedicao a Giullia Gaita\u00f1a d'Aragon, consciorte do quarto prin\u00e7ipe de Sansevero; infin o groppo do \"Dixinganno\" (1753), cappolav\u00f4 do Qui\u0153u, vosciuo da-o prin\u00e7ipe Raimondo in regordo do po\u00e6 Antogno.\nO virtoxismo tecnico do meistro o se decli\u00f1a a-o mascimo grao in quest'\u0153uvia inta reiza naturalistega da re' inta qu\u00e6 a figua l'\u00e8 ingugeita, \u00abra qu\u00e6 a l'\u00e8 mai sott\u00ee e con t\u00e2 fine\u00e7\u00e7a travagi\u00e2, che no l'\u00e8 poscibile de vei mao prodiggio de questo\u00bb.\nO scurt\u00f4 o s'ea impegnao a port\u00e2 \u00e0 terme i loei inte sei anni da-o contr\u00e6to, ma no avendoi rispett\u00e6 o fu li\u00e7en\u00e7iao da-o prin\u00e7ipe, che de ciu o se refu\u00f2 de s\u00e2d\u00e2 i conti. O Qui\u0153u o ricorse a-o tribun\u00e2, ch'o ghe riconobbe e spettan\u00e7e dovue fin a-o settembre do 1759 e co-a zonta di interesci.\nInto fratempo, do 1757, o scurt\u00f4 o l'aiva preizo parte a-o concorso pe 'na stattoa equestre in on\u00f4 do Carlo III de Borbon pe cia\u00e7\u00e7a S. Sprito a Nappoi. A-a competi\u00e7ion partecip\u00f2 asc\u00ec Agostin Cornacchin, Gioxeppe Canart, Peo Bra\u00e7\u00e7o, o spagnollo romanizao Francisco Vergara e atri doi scurto\u00ee napoliten non preciz\u00e6, dementre che s'aspetava un bo\u00e7etto da-a Fran\u00e7a asc\u00ec, probabilmente da-o Jacques-Fran\u00e7ois-Joseph Saly. I Eletti da \u00e7itt\u00e6 de Nappoli scersan o modello prezentao da-o Qui\u0153u, o qu\u00e6 tuttavia o no poe' procede a l'execu\u00e7ion percose o mo\u00ec into 1762."}
{"id": "29498", "revid": "12552", "url": "https://lij.wikipedia.org/wiki?curid=29498", "title": "Isule di Lavezzi", "text": "L'Isule di Lavezzi (\"Isuli Lavezzi\" in c\u00f2rsu, \"\u00celes Lavezzi\" in franc\u00e9se, \"Isole di Lavezzi\" in italianu) sunt \u00fcn grupu de isule inda cumm\u00fcna di Bunifazziu. A ci\u00fc grossa de isule a se ciama Isula di Lavezzi, undi \u00e8 sit\u00fcau \u00fcn faru atu 12 m\u00e9tri, inog\u00fcrau indu 1874. A s\u00e8 cunstr\u00fczzi\u00fcn \u00e8 sta a diccisa a causa di u nofraggiu di a fr\u00e9gata S\u00e9millante.\nG\u00e9ografia.\nTotalm\u00e9intu l'insimi cunta vinti-tr\u00e9 isule (cun basa di granitu) cun a maggiorit\u00e1 de qu\u00e9ste-chi assai piccinina."}
{"id": "29499", "revid": "12552", "url": "https://lij.wikipedia.org/wiki?curid=29499", "title": "Isula di Lavezzi", "text": ""}
{"id": "29500", "revid": "1211", "url": "https://lij.wikipedia.org/wiki?curid=29500", "title": "En\u00e9ide", "text": "L'En\u00e9ide (in lat\u00ecn: \"Aeneis\") a l'\u00e9 'n po\u00eama \u00e9pico, scr\u00eeto tra-o 29 e-o 19 a.C. da-o po\u00eata lat\u00ecn Virg\u00eclio, ch'a c\u00f3nta a st\u00f6ia de l'er\u00f6e troi\u00e0n En\u00eaa d\u00f2ppo a distru\u00e7i\u00f3n da \u00e7it\u00e6 de Tr\u00f6ia.\nContegn\u00fbo.\nEn\u00eaa, scap\u00f2u da-a \u00e7it\u00e6 de Tr\u00f6ia in sci\u00e0mme, o raz\u00f4nze e c\u00f2ste de Cart\u00e0gine, d\u00f4ve o l'\u00e9 \u00f2spit\u00f2u da-a reg\u00ecnn-a Did\u00f3n. A d\u00f2nna a s'inam\u00f4a de l'er\u00f6e, ma qu\u00e9sto o v\u00eagne reciam\u00f2u da Z\u00f4ve, perch\u00e9 o d\u00eave rispet\u00e2 o vo\u00e9i do dest\u00ecn e ariv\u00e2 in It\u00e0lia: cosci l\u00ea o rep\u00ecggia o seu vi\u00e2gio e-a reg\u00ecnna a se so\u00eec\u00eeda d\u00f2ppo av\u00e9ilo maled\u00e9tto.\nEn\u00eaa o desb\u00e0rca in Sic\u00eclia d\u00f4ve o c\u00e9lebra i r\u00eeti f\u00f9nebri di seu c\u00e2i; ariv\u00f2u a Cuma e consult\u00f2u a Sibila, o dec\u00ecdde de an\u00e2 inti \u00ccnferi, d\u00f4ve o l'inc\u00f3ntra o v\u00eagio po\u00e6 Anchise ch'o ghe an\u00f3n\u00e7ia o glori\u00f4zo fut\u00fbro de R\u00f3mma, fond\u00e2 da a seu discend\u00e9nsa.\nL'er\u00f6e o l'ar\u00eeva d\u00f3nca into L\u00e0\u00e7io e-o str\u00e9nze 'n p\u00e0tto co-o r\u00e8 loc\u00e2le, Lat\u00ecn, a-o qu\u00e6 o dom\u00e0nda a m\u00e0n da f\u00ecggia Lavinia. Qu\u00e8sta per\u00f2 a l'\u00e9 za st\u00e6ta prom\u00e9ssa a Turno, o r\u00e8 di Rutuli: cosci ha in\u00ec\u00e7io 'na go\u00e6ra, a-a f\u00ecn da qu\u00e6 En\u00eaa o b\u00e2tte o nem\u00eego.\n\u00d2pie inspir\u00e6 a l'En\u00e9ide.\nRigo\u00e0rdo a-a letiat\u00fba zen\u00e9ize, Nicol\u00ecn Ba\u00e7igal\u00f4 o l'ha scr\u00eeto l'\u00f2pia \"Eneide, ricordi di un reduce troiano in dialetto genovese\", ch'a rep\u00ecggia a st\u00f6ia de l'En\u00e9ide de Virg\u00eclio con tr\u00e6ti umor\u00ecstici e sarc\u00e0stici \u00e0nche c\u00f3ntra person\u00e0ggi da Z\u00eana di seu t\u00e9npi."}
{"id": "29503", "revid": "1211", "url": "https://lij.wikipedia.org/wiki?curid=29503", "title": "Spotorno", "text": ""}
{"id": "29504", "revid": "12052", "url": "https://lij.wikipedia.org/wiki?curid=29504", "title": "Eraclito", "text": "Eraclito (in gr\u00eago ant\u00eego: \u1f29\u03c1\u03ac\u03ba\u03bb\u03b5\u03b9\u03c4\u03bf\u03c2; Efeso, 535 a.C. \u2013 Efeso, 475 a.C.) o l'\u00e9 st\u00e6to 'n fil\u00f2zofo gr\u00eago, out\u00f4 de l'\u00f2pia \"In sci\u00e2 nat\u00fba\" (\u03a0\u03b5\u03c1\u03af \u03a6\u03cd\u03c3\u03b5\u03c9\u03c2).\nPensc\u00eao.\nO pensc\u00eao de Eraclito o l'\u00e9 particolarm\u00e9nte dif\u00ec\u00e7ile da conpr\u00e9nde a c\u00e0oza de condi\u00e7io\u00ecn da seu \u00f2pia, da qu\u00e6 ne r\u00e8sta s\u00f4lo di fram\u00e9nti, ma \u00e0nche pe-o seu st\u00eele erm\u00e9tico, sc\u00ecmile a qu\u00e9llo di \u00f2r\u00e0coli, rax\u00f3n pe-a qu\u00e6 l\u00ea o l'\u00e9 st\u00e6to pr\u00f2pio ciam\u00f2u \"o Sc\u00fbo\" (\u1f41 \u03c3\u03ba\u03bf\u03c4\u03b5\u03b9\u03bd\u03cc\u03c2).\nDormi\u00e9nti e ad\u00e9sci\nEraclito o div\u00ecdde i \u00f2mmi in dormi\u00e9nti e ad\u00e9sci, in b\u00e2ze a-o f\u00e6to che s'ac\u00f2rzan o no ch\u00f2-u m\u00f3ndo o l'\u00e9 govern\u00f2u da-o logos (\u03bb\u03cc\u03b3\u03bf\u03c2 \"p\u00f2ula, disc\u00f3rso, rax\u00f3n\").\nA l\u00e9zze do divegn\u00ee\nO m\u00f3ndo in et\u00e8rno cangiam\u00e9nto o l'\u00e9 paragon\u00f2u a 'n sci\u00f9mme ch'o p\u00e0ssa: a l'apar\u00e9nsa a realt\u00e6 a r\u00e8sta \u00f9nica e de l\u00f3ngo p\u00e6gia, ma a se ren\u00f2va e-a se trasf\u00f3rma in continoa\u00e7i\u00f3n.\nO cangiam\u00e9nto do m\u00f3ndo o l'\u00e9 cosci regol\u00f2u da-a l\u00e9zze do divegn\u00ee, d\u00eeta \u00e0nche do \"panta rhei\" (\u03c0\u03ac\u03bd\u03c4\u03b1 \u1fe5\u03b5\u1fd6 \"t\u00f9tto o p\u00e0ssa\"): t\u00f9tto o p\u00e0ssa c\u00f3mme l'\u00e6goa de 'n sci\u00f9mme, lev\u00f2u a l\u00e9zze m\u00e6xima, ch'a l'\u00e9 s\u00e9npre p\u00e6gia:\nL'\u00f2r\u00ecgine de t\u00f9tto\nSeg\u00f3ndo Eraclito l'\u00f2r\u00ecgine de t\u00f9tto l'\u00e9 o confl\u00ectto, do qu\u00e6 l'\u00e9 p\u00ecnn-a a realt\u00e6 e ch'o defin\u00ecsce e c\u00f6se in b\u00e2ze a-i contr\u00e2i.\nIn Eraclito l\"'arch\u00e9\" (\u1f00\u03c1\u03c7\u03ae \"in\u00ec\u00e7io, com\u00e0ndo\"), s\u00e0iva a d\u00ee a f\u00f2rsa da-a qu\u00e6 t\u00f9tto o l'ha av\u00fbo \u00f2r\u00ecgine e inta qu\u00e6 t\u00f9tto o l'avi\u00e4 f\u00ecn, o l'\u00e9 identific\u00f2u con un elem\u00e9nto: o f\u00eaugo."}
{"id": "29507", "revid": "12052", "url": "https://lij.wikipedia.org/wiki?curid=29507", "title": "Alcm\u00e0n", "text": "Alcm\u00e0n (in gr\u00eago ant\u00eego: \u1f08\u03bb\u03ba\u03bc\u03ac\u03bd; VII sec\u00f3lo a.C.) o l'\u00e9 st\u00e6to 'n po\u00eata l\u00ecrico gr\u00eago. \nV\u00ectta.\nAlcm\u00e0n o l'\u00e9 visci\u00fbo into VII sec\u00f3lo a.C.; seg\u00f3ndo a tradi\u00e7i\u00f3n o l'\u00eaa da \u00e7it\u00e6 de Sardi, o l'ha studi\u00f2u inta sch\u00eaua de Terpandro e-o l'ha pas\u00f2u a seu v\u00ectta pe-o ci\u00f9 a Sp\u00e0rta c\u00f3mme scci\u00e2vo (f\u00f2scia, in realt\u00e6, o l'\u00eaa \u00f2rigin\u00e2io pr\u00f2pio de qu\u00e9st'\u00f9rtima \u00e7it\u00e6).\nFram\u00e9nti.\nInti seu fram\u00e9nti l'am\u00f4 o l'\u00e9 'n t\u00eama ricor\u00e9nte: inf\u00e6ti o f\u00ecn di parteni (da-o gr\u00eago \u03c0\u03b1\u03c1\u03b8\u03ad\u03bd\u03bf\u03c2 \"v\u00e8rgine\"), i qu\u00e6 vegn\u00ecvan cant\u00e6 da-e fig\u00eaue inti r\u00eeti d'ini\u00e7ia\u00e7i\u00f3n, o l'\u00eaa qu\u00e9llo de educ\u00e2 e zo\u00eane a-o seu fut\u00fbro r\u00f2llo de mog\u00ea e de mo\u00e6.\n'N \u00e2tro t\u00eama di fram\u00e9nti o l'\u00e9 qu\u00e9llo da qu\u00eate da n\u00e9utte, c\u00f3mme into c\u00e2xo do fram\u00e9nto Fr. 49 Garzya, d\u00eeto \"Not\u00f9rno\", o qu\u00e6 o rep\u00ecggia tra l'\u00e2tro esprescio\u00ecn inpi\u00eag\u00e6 da Omero.\n\u00d2pie inspir\u00e6 a l'Alcman.\nO conpoxit\u00f4 Mauro Pagani (Br\u00e9scia, 1946) o s'\u00e9 inspir\u00f2u pr\u00f2pio a l'Alcm\u00e0n pe-a seu cans\u00f3n \"Neutte\", de l'\u00e0lbon 2004 Creuza de m\u00e4:"}
{"id": "29508", "revid": "10132", "url": "https://lij.wikipedia.org/wiki?curid=29508", "title": "Mimnermo", "text": "Mimnermo de Colof\u00f3n (in gr\u00eago ant\u00eego: \u039c\u03af\u03bc\u03bd\u03b5\u03c1\u03bc\u03bf\u03c2; VII secolo a.C. - VI secolo a.C.) o l'\u00e9 st\u00e6to 'n po\u00eata l\u00ecrico gr\u00eago.\nV\u00ectta.\nDa seu v\u00ectta r\u00e8sta p\u00f6che informa\u00e7io\u00ecn: Mimnermo o l'\u00e9 nasci\u00fbo in \u00c0zia Min\u00f4, a Colof\u00f3n \u00f2 f\u00f2scia a Sm\u00eerne; o l'ha scangi\u00f2u eleg\u00eee co-o legislat\u00f4 e po\u00eata Sol\u00f3n e seg\u00f3ndo a tradi\u00e7i\u00f3n da Suda o l'\u00e9 st\u00e6to 'n flout\u00ecsta asc\u00ec (o sun\u00e2va l'aul\u00f2s), pr\u00f2pio c\u00f3mme a d\u00f2nna de n\u00f3mme Nann\u00f2 da qu\u00e6 o s'\u00eaa inamo\u00f2u.\nFram\u00e9nti.\nI fil\u00f2logi lisciandr\u00ecn han acug\u00e9ito a seu produ\u00e7i\u00f3n leter\u00e2ia in do\u00ee l\u00ecbbri, a \"Smirneide\" e-a \"Nann\u00f2\": a \u00f2gni m\u00f2ddo ne r\u00e8stan in t\u00f9tto s\u00f4lo 'na vint\u00e9nn-a de fram\u00e9nti, pe 'n tot\u00e2le de 80 v\u00e8rsci ci\u00f9 \u00f2 m\u00eano. Inti t\u00e9npi ant\u00eeghi Mimnermo o l'\u00eaa apres\u00f2u s\u00f4viat\u00f9tto c\u00f3mme po\u00eata d'am\u00f4 ed er\u00f2tico, ma da seu po\u00eax\u00eea d'am\u00f4 no gh'\u00e9mmo ci\u00f9 nisci\u00f9nn-a tr\u00e0ccia.\nI fram\u00e9nti sopravisci\u00fbi m\u00f3stran un prof\u00f3ndo pescim\u00ecsmo scatur\u00eeo da-a medita\u00e7i\u00f3n in sc\u00ee t\u00eami da m\u00f2rte e da veci\u00e0ia: l'\u00e9 'n ci\u00e6o ez\u00e9npio o fram\u00e9nto 2 West, into qu\u00e6 v\u00eagne repigi\u00e2 l'inm\u00e0gine de l'Il\u00eeade ch'a parag\u00f3nn-a i \u00f2mmi mort\u00e6 a-e f\u00e9ugge che c\u00e0zzan.\nInto fram\u00e9nto 1 West Mimnermo o c\u00e9lebra i pi\u00e2x\u00e9i da v\u00ectta che apart\u00e9gnan a-a zovent\u00f9 e-o despr\u00eaxa a m\u00eezea condi\u00e7i\u00f3n da veci\u00e0ia: e c\u00f6se ci\u00f9 b\u00e8lle conc\u00e8sse a-i mort\u00e6 def\u00e6ti s\u00f3n \u00e0nche e ci\u00f9 br\u00eavi e no ha s\u00e9nso contino\u00e2 a v\u00eeve d\u00f2ppo av\u00e9ile p\u00e8rse."}
{"id": "29509", "revid": "12052", "url": "https://lij.wikipedia.org/wiki?curid=29509", "title": "Zena \u00e7it\u00e6 da Madonna", "text": "Z\u00eana, scin da-o s\u00e9colo XII, a l'\u00e0 av\u00fbo 'n f\u00f2rte lig\u00e0mme co-a Mo\u00e6 do Segn\u00f4 pe v\u00eea de l'intercesci\u00f3n de S\u00e0n Benard\u00ecn inta go\u00e6ra con P\u00eeza e cosc\u00ec a l'\u00e9 divent\u00e2 unn-a de pr\u00ecmme \u00e7it\u00e6 a \u00ease div\u00f6ta a-a Madonna. O c\u00f9lto pi-\u00e2 Mo\u00e6 do Segn\u00f4 o l'\u00e0 segn\u00f2u a v\u00ectta da Rep\u00f9blica: o p\u00f2polo o l'\u00e0 de sp\u00e8sso invoc\u00f2u e atribo\u00eeo a sarv\u00e9ssa da \u00e7it\u00e6, inti mom\u00e9nti ci\u00f9 dif\u00ec\u00e7ili, a l'interv\u00e9nto da Mo\u00e6 pe defini\u00e7i\u00f3n... qu\u00e9lla Mo\u00e6 a-a qu\u00e6 se riv\u00f2lzan i main\u00e6 qu\u00e0nde s\u00f3n in per\u00eccolo.\nE qu\u00e9sta divo\u00e7i\u00f3n a l'\u00e9 prov\u00e2 da-e g\u00eaxe \u00e7itad\u00ecnn-e dedic\u00e6 a-a M\u00e0ia V\u00e8rgine. F\u00e9mmo \u00f2ua in g\u00eeo pi-\u00e2 \u00e7it\u00e6 pe scrov\u00eele.\nZ\u00eana, \u00e7it\u00e6 da M\u00e0ia Sant\u00ecscima. Cosc\u00ec gh'\u00e9 scr\u00eeto in sci\u00f4 p\u00eadest\u00e0llo da st\u00e0toa che gh'\u00e9 in sci\u00f4 Meu Gi\u00e2no, pas\u00e0ggio \u00f2blig\u00f2u da-o m\u00e2 pe intr\u00e2 inta \u00e7it\u00e6. A l'\u00e9 st\u00e6ta m\u00ecssa li da-o Cardin\u00e2le C\u00e0rlo Dalm\u00e0\u00e7io Mino\u00eati into 1937, inte l'anivers\u00e2io da proclama\u00e7i\u00f3n da M\u00e0ia V\u00e8rgine Reg\u00ecnn-a de Z\u00eana de tr\u00e9i s\u00e9coli pr\u00ecmma.\nA divo\u00e7i\u00f3n pi-\u00e2 Mad\u00f2nna a gh'\u00e0 r\u00e9ixe ant\u00eeghe, ma o pr\u00ecmma \u00e0tto ofi\u00e7i\u00e2le pi-\u00e2 proclama\u00e7i\u00f3n da M\u00e0ia Reg\u00ecnn-a o l'\u00e9 st\u00e6to f\u00e6to da-o D\u00fbxe \u00d2tavi\u00e0n Freg\u00f4zo, el\u00e8tto into 1513, ch'o l'\u00e0 vosci\u00fbo cangi\u00e2 in sc\u00ea faci\u00e2te di pal\u00e0\u00e7\u00e7i zen\u00e9ixi e ins\u00e9gne di dom\u00ecnni foest\u00ea con qu\u00e9lle de l'inm\u00e0gine da Mad\u00f2nn-a.\nPo\u00e6 Zac\u00e0ia da Sal\u00f9sso, inta p\u00f9blica interpel\u00e0nsa a-i Seren\u00ecscimi Col\u00eagi da Rep\u00f9blica Zen\u00e9ize, into 1636 o scriv\u00e9iva: \u00abSott'a-o gov\u00e8rno da Reg\u00ecnn-a do \u00c7\u00ea e da T\u00e6ra... m\u00e2i ci\u00f9 acapiti\u00e2 de desgr\u00e0\u00e7ie, ni \u00f2f\u00e9ize, ni min\u00e0cce de qual\u00f3nque pr\u00ecn\u00e7ipe ter\u00e9n...\u00bb. E, a-i 25 de M\u00e0rso do 1637, into gi\u00f3rno da f\u00e8sta de l'Anoncia\u00e7i\u00f3n, o Cardin\u00e2le Giandom\u00e9nego Sp\u00ecnoa o l'\u00e0 proclam\u00f2u solenem\u00e9nte a M\u00e0ia Reg\u00ecnn-a de Z\u00eana e o l'\u00e0 dec\u00eezo ch\u00f2-u m\u00f2tto \"Et rege eos\", pigi\u00f2u da-o l\u00ecbbro di S\u00e0lmi (29,9), o dov\u00e9isa \u00ease inc\u00eezo in sce t\u00f9tte e p\u00f2rte da \u00e7it\u00e6, in sc\u00ee confalo\u00ecn da Rep\u00f9blica e in sc\u00ee n\u00eauvi sc\u00fbi d'\u00f6o coni\u00e6 pe l'\u00f2cax\u00f3n. D\u00f6tr\u00e9i \u00e0nni d\u00f2ppo, a Rep\u00f9blica de Z\u00eana a l'\u00e0 d\u00e6to inc\u00e0rego a-o Dom\u00e9nego Fiax\u00e9lla de f\u00e2 'na st\u00e0toa da m\u00e9tte in sce l'art\u00e2 magi\u00f4 da Catedr\u00e2le, pe m\u00e9tila a-o p\u00f2sto de qu\u00e9lla de l\u00e9gno do Gianbat\u00ecsta Biscio\u00ecn, ancheu conserv\u00e2 inta g\u00eaxa de S\u00e0n Mich\u00ea do Fior\u00ecn. Into 1652 o Gianbertom\u00ea Gi\u00e0nco o l'\u00e0 f\u00fbzo a st\u00e0toa in br\u00f3nzo che d\u00f2ppo a l'\u00e9 st\u00e6a m\u00ecssa in sci\u00f4 pr\u00ecmmo art\u00e2 da \u00c7it\u00e6, che pe l'\u00f2cax\u00f3n o l'\u00e9 divent\u00f2u 'n tr\u00f6no. A M\u00e0ia aset\u00e2 co-o Banb\u00ecn in br\u00e0sso, a t\u00eagne in m\u00e0n o sc\u00e9ttro int\u00e0nto che i \u00e0ngei l'incor\u00f3nn-an; in sci\u00f4 mant\u00e9llo, in b\u00e0sso, gh'\u00e9 a \u00e7it\u00e6 v\u00ecsta da l'\u00e8rto. O Gex\u00f9 o ghe da o cart\u00ecggio co-a scr\u00eeta \"Et rege eos\" e o m\u00e9tte inte s\u00f2 m\u00e0n i \u00e7itad\u00ecn che div\u00e9ntan s\u00f2 liberi servito\u00ee p'av\u00e9i a\u00e7et\u00f2u pe am\u00f4 de'\u00ease s\u00f2 s\u00f9diti.. O Gex\u00f9 o l'\u00fbfre a \u00f2gnid\u00f9n s\u00f2 Mo\u00e6 c\u00f3mme strum\u00e9nto privilegi\u00f2u p'agoant\u00e2 a sarv\u00e8ssa e d\u00f3nca a v\u00ectta et\u00e8rna. L'agi\u00f9tto da Mad\u00f2nna o sai\u00e2 \u00e7erc\u00f2u \u00e2tre v\u00f2tte inta st\u00f6ia mod\u00e8rna da \u00e7it\u00e6: into 1937, co-o Cardin\u00e2le C\u00e0rlo Dalm\u00e0\u00e7io Mino\u00eati, into f\u00e6to cont\u00f2u s\u00f3rvia, into 1952 co-o Cardin\u00e2le Gi\u00f6x\u00e8ppe Sc\u00eeri pe festez\u00e2 o t\u00e8rso \u00e7enten\u00e2io da p\u00f6sa da st\u00e0toa in sce l'art\u00e2, pe p\u00f6i ariv\u00e2 a-o 1990 qu\u00e0nde o P\u00e0ppa Gio\u00e2ne P\u00f2ulo I co-o Cardin\u00e2le Gio\u00e2ne Can\u00e8stri \u00e0n t\u00f3rna m\u00ecsso Z\u00eana sott'a-a prote\u00e7i\u00f3n da Mad\u00f2nna.\nSt\u00f6ia.\nA pr\u00ecmma g\u00eaxa de Z\u00eana dedic\u00e2 a-a V\u00e8rgine M\u00e0ia a l'\u00e9 a Bax\u00eclica de S\u00e0nta M\u00e0ia de V\u00ecgne, into cheu do c\u00e9ntro st\u00f2rico. Ti\u00e2 sci\u00f9 into s\u00e9colo VI inte 'n p\u00f2sto coltiv\u00f2u a v\u00ecgne, a l'\u00e9 st\u00e6ta trasform\u00e2 inte 'n cazam\u00e8nto rom\u00e0nico into s\u00e9colo XII e \u00f2rganiz\u00e2 in Colegi\u00e2ta con Cap\u00ectolo di Can\u00f2nichi, che st\u00e2van into ci\u00f2stro d\u00e2-ar\u00e9nte, testimoni\u00e0nsa, ins\u00e9mme a-o canpan\u00ecn, da costru\u00e7i\u00f3n mediev\u00e2le. Into s\u00e9colo XVI a g\u00eaxa a l'\u00e9 st\u00e6ta adat\u00e2 a-e n\u00eauve ezig\u00e9nse da liturg\u00eea: o t\u00e9npio rom\u00e0nco o l'\u00e9 st\u00e6to demol\u00eeo e in p\u00e0rte ingrand\u00eeo co-a grandi\u00f4za bax\u00eclica a tr\u00e6 nav\u00e2te, inrich\u00eea da de art\u00e6 later\u00e2li e 'n grandi\u00f4zo presbit\u00eaio, d\u00f3nde gh\u00e9 st\u00e6ta m\u00ecsso l'art\u00e2 de m\u00e0rmo do Gi\u00e0como T\u00f6gno Ponson\u00e9lli, in sce dis\u00e9gno do Pierre Puget (1730), L'art\u00e2 de l'\u00e0bside da nav\u00e2ta in sci\u00e2 dr\u00eeta o cons\u00e8rva a st\u00e0toa de m\u00e0rmo da Mad\u00f2nna de V\u00ecgne, \u00f2pera do Tom\u00e2xo e Gio\u00e2ne Orsol\u00ecn, vener\u00e2 scin da-o 1616. A cap\u00e9lla a l'\u00e9 divent\u00e2 'n v\u00eao santo\u00e2io da \u00e7it\u00e6, p\u00f2sto d\u00f3nde l'\u00e9 st\u00e6to m\u00ecssa asc\u00ec l'inm\u00e0gine do Trex\u00e9nto da Mad\u00f2nna co-o Banb\u00ecn do Tad\u00eao do B\u00e0rtolo, trov\u00e2 into 1603 c\u00f3mme areg\u00f2rdo de l'ant\u00eego c\u00f9lto dedic\u00f2u a-a M\u00e0ia\nIn sce l'art\u00e2 do D\u00f2mmo de S\u00e0n Lo\u00e9nso gh'\u00e9 a st\u00e0toa da Mad\u00f2nna Reg\u00ecnn-a, ma a pr\u00ecmma g\u00eaxa da Di\u00f2cexi a cons\u00e8rva \u00e2tre inport\u00e0nti testimoni\u00e0nse pi-\u00e2 venera\u00e7i\u00f3n a-a V\u00e8rgine. Inta cap\u00e9lla in \u00e7\u00ecmma da nav\u00e2ta manc\u00ecnn-a, a fam\u00ecggia Lerc\u00e6, ch'a gh'\u00e0iva o patron\u00e2to da g\u00eaxa, a l'\u00e0 d\u00e6to a-o L\u00f9cco Cangi\u00e2xo e a-o Gianbat\u00ecsta Cast\u00e8llo, d\u00eeto o Bergam\u00e0sco, l'inc\u00e0rego de decor\u00e2 e mi\u00e2ge e-e sof\u00eete (1564-1567) con sc\u00eane pigi\u00e6 da-a v\u00ectta ter\u00e9nn-a da M\u00e0ia (\"N\u00e0scita do Gex\u00f9\", \"Adora\u00e7i\u00f3n di Rem\u00e0ggi\" do L\u00f9cco Cangi\u00e2xo), in sc\u00ea gr\u00e9nde mi\u00e2ge in \u00e8rto o L\u00f9cco Cangi\u00e2xo o gh'\u00e0 pitu\u00f2u o \"Mai\u00e9zzo da V\u00e8rgine\" e a \"Prezenta\u00e7i\u00f3n a-o T\u00e9npio\", e in sci\u00e2 c\u00f3nca de l'\u00e0bside e in sci\u00e2 sof\u00eeta s\u00f3n rafigu\u00e6 \"L'Ason\u00e7i\u00f3n da M\u00e0ia\" e a \"A Gl\u00f2ria in \u00e7\u00ea\", afr\u00e9schi do Bergam\u00e0sco. Inta cap\u00e9lla in f\u00e0ccia, in \u00e7\u00ecmma a-a nav\u00e2ta in sci\u00e2 dr\u00eeta gh'\u00e9 l'ic\u00f3nn-a da V\u00e8rgine da Sal\u00fbte, ch'a ne v\u00e9n da-o vix\u00ecn conv\u00e9nto de S\u00e0n Defend\u00e9nte, pi-\u00e2 gr\u00e0nde divo\u00e7i\u00f3n che l'inm\u00e0gine a l'\u00e0iva av\u00fbo. A raprez\u00e9nta a Mad\u00f2nna Odig\u00ectria (qu\u00e9lla ch'a m\u00f3stra a str\u00e0dda p\u00f2-u Segn\u00f4), unn-a de ci\u00f9 ant\u00eeghe e vener\u00e6 inm\u00e0gini da Mad\u00f2nna co-o Banb\u00ecn in br\u00e0sso.\nD\u00e2-ar\u00e9nte a-o Meu, into cheu da \u00e7it\u00e6 pr\u00ecmma do medio\u00eavo, in sci\u00e2 ch\u00ecnn-a da col\u00ecnn-a do Cast\u00e9llo, gh'\u00e9 a G\u00eaxa de S\u00e0nta M\u00e0ia de Cast\u00e9llo, costro\u00eea da l'Arip\u00e8rto into 658, in sc\u00ea rov\u00ecnn-e, seg\u00f3ndo a tradi\u00e7i\u00f3n, de 'n t\u00e9npio longob\u00e0rdo. Into s\u00e9colo XII a g\u00eaxa a l'\u00e9 st\u00e6ta trasform\u00e2 da gr\u00f9ppi de archit\u00e9tti, inte 'n cazam\u00e9nto a tr\u00e6 nav\u00e2te con covert\u00fba a capri\u00e2, trans\u00e9tto e canpan\u00ecn. Into 1442, o p\u00e0ppa Eog\u00e9nio IV o da a g\u00eaxa ai Domenich\u00e9n riform\u00e6, che ingrad\u00ecscian a strut\u00fba e a trasf\u00f3rman inte 'n inport\u00e0nte c\u00e9ntro coltur\u00e2le: testimoni\u00e0nsa de qu\u00e9sto fl\u00f2rido per\u00eeodo a l'\u00e9 a costru\u00e7i\u00f3n do pr\u00ecmmo ci\u00f2stro (1453-1462) co-e scolt\u00fbe s\u00f3rvia o port\u00f3n e a decora\u00e7i\u00f3n co-i afr\u00e8schi da sof\u00eeta da l\u00f6gia e de mi\u00e2ge, d\u00f3nde r\u00e8sta a testimoni\u00e0nsa de l'Anoncia\u00e7i\u00f3n do Gi\u00f9sto de Ravensburg (1451).\nInta z\u00f6na da p\u00f2rta de S\u00e0nta F\u00eade, gh'\u00e9 d\u00f4e inport\u00e0nti g\u00eaxe dedic\u00e6 a-a V\u00e8rgine: A Non\u00e7i\u00e2 do Vast\u00e2to e N\u00f2stra Scign\u00f4a do C\u00e0rmo e S\u00e0nta Gn\u00e9ize, t\u00f9tte d\u00f4e d\u00e6te in afidam\u00e9nto in \u00e9poca mediev\u00e2le a \u00f3rdini religi\u00f3xi. A Non\u00e7i\u00e2, antigam\u00e9nte dedic\u00e2 a S\u00e0n Fran\u00e7\u00e9sco, aministr\u00e2 da-i Fran\u00e7esch\u00e9n \u00d2serv\u00e0nti, a cons\u00e8rva o ci\u00f9 inport\u00e0nte c\u00eeclo de pit\u00fbe dedic\u00e6 a-a M\u00e0ia V\u00e9rgine e Mo\u00e6 do Segn\u00f4. I afr\u00e9schi de sof\u00eete e da c\u00f3pola, da-e m\u00e0n di ci\u00f9 inport\u00e0nti art\u00ecsti zen\u00e9ixi do s\u00e9colo XVII (Gio\u00e2ne e Gianbat\u00ecsta Cast\u00e8llo, Gi\u00f9lio B\u00e9nso, Gio\u00e2ch\u00ecn Ax\u00f2u) ez\u00e0ltan a st\u00f6ia da V\u00e8rgine da-o mom\u00e9nto do s\u00f2 concepim\u00e9nto a-a s\u00f2 ason\u00e7i\u00f3n in \u00e7\u00ea.\nA G\u00eaxa do C\u00e0rmo, ch'a l'inc\u00f2rpora l'ant\u00eega g\u00eaxa de S\u00e0nta Gn\u00e9ize (1192), a l'\u00e9 st\u00e6ta d\u00e6ta a-e c\u00fbe di Carmelit\u00e9n che l'\u00e0n f\u00e6ta decor\u00e2 e l'\u00e0n conserv\u00e2 scinn-a-o 1797. Inte l'\u00e0bside ci\u00e0nna da g\u00eaxa l'\u00e9 st\u00e6to trov\u00f2u 'n inport\u00e0nte afr\u00e9sco atribo\u00eeo a-o Manfred\u00ecn da Pist\u00f6ia, ali\u00eavo do Cimabue, ch'o raprez\u00e9nta in gr\u00e9nde propo\u00e7io\u00ecn, l'Anoncia\u00e7i\u00f3n tra l'El\u00eea prof\u00eata, fondat\u00f4 de l'\u00d3rdine, e \u00e2tri S\u00e0nti proteto\u00ee de l'\u00d3rdine di Carmelit\u00e9n. A p\u00e0rte da V\u00e8rgine inta st\u00f6ia da \u00e7it\u00e6 a l'\u00e9 asc\u00ec aregord\u00e2 inta pit\u00fba do Dom\u00e9nego Pi\u00f6la, A V\u00e8rgine con S\u00e0n Scim\u00f3n St\u00f2ck, f\u00e6ta c\u00f3mme ecs-V\u00f4to pi-\u00e2 p\u00e8sta do 1656.\nIn sci\u00e2 col\u00ecnn-a de Caign\u00e0n gh'\u00e9 a Bax\u00eclica de S\u00e0nta M\u00e0ia As\u00f3nta de Caign\u00e0n comiscion\u00e2 da-a fam\u00ecggia S\u00e0oli a-o Gi\u00e0n Gale\u00e0sso Al\u00e9sci, a Z\u00eana pe \u00e2tri inport\u00e0nti cant\u00ea [presbit\u00eaio e c\u00f3pola do D\u00f2mmo, P\u00f2rta \u00c7iber\u00eea, i pal\u00e0\u00e7\u00e7i da Str\u00e0dda N\u00eauva (ancheu Str\u00e0dda de Garib\u00e0ldi)]. O cazam\u00e9nto a ci\u00e0nta centr\u00e2le o l'\u00e9 dedic\u00f2u a-a V\u00e8rgine As\u00f3nta c\u00f3mme testim\u00f2nia a gr\u00f2ssa st\u00e0toa m\u00ecssa in sci\u00f4 port\u00e2, \u00f2pera do Fran\u00e7\u00e9sco Gio\u00e2ne Bar\u00e0tta, pens\u00e2 p'\u00ease m\u00ecssa in sci\u00f4 grandi\u00f4zo art\u00e2 ch\u00f2-u Pierre Puget o l'\u00e0iva disegn\u00f2u p'\u00ease m\u00ecsso a-o c\u00e9ntro da bax\u00eclica, sott'a-a gr\u00e0nde c\u00f3pola a imita\u00e7i\u00f3n do prog\u00e8tto de S\u00e0n P\u00ea a R\u00f3mma. \u00d3ltre a-e qu\u00e0ttro st\u00e0toe m\u00ecsse inti n\u00eccci di pil\u00e0stri, a Bax\u00eclica a cons\u00e8rva de t\u00e9ie do Dom\u00e9nego Pi\u00f6la, do L\u00f9cco Cangi\u00e2xo, do Guercino e do Procaccini.\nA pr\u00ecmma g\u00eaxa a-o m\u00f3ndo dedic\u00e2 a l'Inmacol\u00e2 Conce\u00e7i\u00f3n, d\u00f2ppo a proclama\u00e7i\u00f3n do d\u00f2gma da p\u00e0rte do P\u00e0ppa P\u00eeo IX (1854) a l'\u00e9 st\u00e6ta a gr\u00e0nde bax\u00eclica de Str\u00e0dda de Asar\u00f2tti, costro\u00eea da-o 1856 in sce 'n prog\u00e8tto do Dom\u00e9nego \u00c7erv\u00e9tto e d\u00f2ppo do Maor\u00ec\u00e7io Dufour. E f\u00f3rme neo-rinasciment\u00e2li da Bax\u00eclica ez\u00e0ltan a grandi\u00f4sa decora\u00e7i\u00f3n de dr\u00e9nto e de f\u00eaua ch'a veu glorific\u00e2 a V\u00e8rgine: In sci\u00e2 faci\u00e2ta gh'\u00e9 d\u00f4i gr\u00e9ndi ertorili\u00eavi con l'Anoncia\u00e7i\u00f3n e a Vixita\u00e7i\u00f3n, do scult\u00f4 T\u00f6gno Burl\u00e0ndo, e inte l'int\u00e8rno a ci\u00e0nta centr\u00e2le gh'\u00e9 in sce l'art\u00e2 magi\u00f4 a gr\u00e0nde st\u00e0toa de m\u00e0rmo de l'Inmacol\u00e2, scolp\u00eea da-o S\u00e0nto V\u00e0rni e regal\u00e2 da-o Pr\u00ecn\u00e7ipe \u00d6d\u00f3n de Sav\u00f6ia. In sci\u00e2 dr\u00eeta de l'art\u00e2, gh'\u00e9 a gr\u00e0nde pit\u00fba do Nicol\u00f2 Barab\u00ecn co-a Mad\u00f2nna do Roz\u00e2io, circond\u00e2 da-i Mist\u00eai do Roz\u00e2io, m\u00ecssi inte 'na gr\u00e0nde corn\u00eexe de l\u00e9gno intagi\u00e2 e indo\u00e2, comiscion\u00e2 da-a March\u00e9iza Lo\u00eeza Dur\u00e0sso."}
{"id": "29512", "revid": "12052", "url": "https://lij.wikipedia.org/wiki?curid=29512", "title": "Sol\u00f3n", "text": "Sol\u00f3n (in gr\u00eago ant\u00eego: \u03a3\u03cc\u03bb\u03c9\u03bd; At\u00eane, 638 a.C. - 558 a.C.) o l'\u00e9 st\u00e6to 'n legislat\u00f4 e po\u00eata gr\u00eago, conscider\u00f2u un di s\u00e8tte s\u00e2vi.\nV\u00ectta.\nSol\u00f3n o l'\u00e9 nasci\u00fbo a At\u00eane into 638 a.C. da 'na fam\u00ecggia n\u00f2bile; a \u00f2gni m\u00f2ddo inta seu zovent\u00f9 o l'ha intrapr\u00e9izo l\u00f3nghi vi\u00e2gi de com\u00e8rcio pe inrich\u00ee o patrim\u00f2nio famili\u00e2re dilapid\u00f2u da-e dona\u00e7io\u00ecn do po\u00e6 Essecestide.\nInto m\u00e9ntre o s'\u00e9 interes\u00f2u a-a po\u00eax\u00eea e a-a filozof\u00eea e-o l'\u00e9 divegn\u00fbo am\u00eego de inport\u00e0nti person\u00e0ggi do seu t\u00e9npo, c\u00f3mme Talete e Anacarsi.\nA cari\u00eara pol\u00ectica de Sol\u00f3n a l'\u00e9 comens\u00e2 d\u00f2ppo a go\u00e6ra tra At\u00eane e Megara pe-o pos\u00e9sso de Salam\u00ecnn-a: def\u00e6ti At\u00eane, d\u00f2ppo av\u00e9i firm\u00f2u 'n armist\u00ec\u00e7io e lasci\u00f2u l'\u00eezoa a-a \u00e7it\u00e6 riv\u00e2le, a l'av\u00e9iva proib\u00eeo de propagnad\u00e2 a rivendica\u00e7i\u00f3n de qu\u00e9lla, p\u00e9nn-a a m\u00f2rte.\nPer\u00f2 Sol\u00f3n, seg\u00f3ndo a tradi\u00e7i\u00f3n, o l'ha f\u00e6to m\u00f3stra de \u00ease m\u00e0tto e gr\u00e0\u00e7ie a 'n'\u00f2ra\u00e7i\u00f3n o l'ha conv\u00ecnto i Ateni\u00e9ixi a abrog\u00e2 a l\u00e9zze e inbras\u00e2 e \u00e0rmi pe l'\u00eezoa, a qu\u00e6 a l'\u00e9 st\u00e6ta p\u00f6i riconquist\u00e2.\nA nomin\u00e2ta \u00f2tegn\u00fba a l'ha perm\u00ecsso a Sol\u00f3n de \u00ease el\u00e8tto arc\u00f3nte into 594 a.C. con l'inc\u00e0rego straorden\u00e2io de pacificat\u00f4 e legislat\u00f4.\nApr\u00eauvo a-a seu ativit\u00e6 pol\u00ectica, o s'\u00e9 reti\u00f2u\u00a0a v\u00ectta priv\u00e2 pe vi\u00e2gi\u00e2 a l'\u00e8stero: in Egitto, a C\u00eepro, a S\u00e0rdi (d\u00f4ve o s\u00e0iva st\u00e6to ri\u00e7ev\u00fbo a-a c\u00f3rte do r\u00e8 Creso).\nA \u00f2gni m\u00f2ddo Sol\u00f3n o l'\u00e9 torn\u00f2u a-a f\u00ecn a At\u00eane, d\u00f4ve int\u00e0nto a \u00e7itadin\u00e0nsa a s'\u00eaa spac\u00e2 in tr\u00e6 fa\u00e7io\u00ecn: qu\u00e9lla di Pediei con c\u00e0ppo Licurgo, qu\u00e9lla di Parali de Magacle e qu\u00e9lla di Diacri con c\u00e0ppo Pisistrato, o qu\u00e6 o l'aspir\u00e2va a-a tiran\u00eea.\nPr\u00f2pio Pisistrato o s'\u00e9 mutil\u00f2u da l\u00ea pe acuz\u00e2 in p\u00f9blica ci\u00e0ssa i seu avers\u00e2i de av\u00e9ilo agred\u00eeo e-o l'ha conv\u00ecnto cosc\u00ec i \u00e7itad\u00ecn a f\u00e2se prov\u00e9dde de \u00e7inqu\u00e0nta mas\u00ea pe dif\u00e9ndise. Pe qu\u00e9sto l\u00ea o l'ha av\u00fbo m\u00f2ddo de \u00f2cup\u00e2 At\u00eane e proclam\u00e2se tir\u00e0nno: cosc\u00ec Sol\u00f3n o l'ha rinprover\u00f2u i Ateni\u00e9ixi:\nCon t\u00f9tto qu\u00e9sto Pisistrato d\u00f2ppo o no l'ha m\u00e2i danez\u00f2u Sol\u00f3n in nisci\u00f9n m\u00f2ddo e \u00e0nsi o l'ha \u00e7erc\u00f2u de ingra\u00e7i\u00e2selo con do\u00ecn e favo\u00ee. Sol\u00f3n o l'\u00e9 m\u00f2rto into 558 a.C. e-e seu \u00e7\u00e9nie s\u00f3n st\u00e6te sparpagi\u00e6 a Salam\u00ecnn-a.\nPol\u00ectica.\nD\u00f2ppo \u00ease st\u00e6to el\u00e8tto arc\u00f3nte, o l'ha av\u00fbo l'inc\u00e0rego de red\u00ecgge 'n c\u00f2dice de l\u00e9zze; cosc\u00ec, co-a seis\u00e0chteia (da-o gr\u00eago \u03c3\u03b5\u03b9\u03c3\u03ac\u03c7\u03b8\u03b5\u03b9\u03b1 \"scioglim\u00e9nto di p\u00e9izi\") o l'ha abol\u00eeo e ipot\u00eache in sci\u00e2 pers\u00f3nn-a, de m\u00f2ddo che i \u00e7itad\u00ecn evit\u00e9ssan a servit\u00f9 pe-i seu p\u00f3ffi.\nPe de ci\u00f9 o l'ha introd\u00fbto 'n mod\u00e9llo de st\u00e2to timocr\u00e0tico, s\u00e0iva a d\u00ee baz\u00f2u in sci\u00f4 r\u00e9dito (\u03c4\u03b9\u03bc\u03ae): i \u00e7itad\u00ecn l\u00ecberi s\u00f3n st\u00e6ti d\u00f3nca div\u00eezi in qu\u00e0ttro cl\u00e0sse:\n\u2022 Pentacosiomedimni, con r\u00e9ndia de 500 med\u00ecmni, s\u00e0iva a d\u00ee 260 hl de \u00f2rzo;\n\u2022 Cavag\u00eai, che av\u00e9ivan d\u00f3nca arm\u00eano 'n cav\u00e0llo e 'na r\u00e9ndia de 300 med\u00ecmni;\n\u2022 Zeugiti che av\u00e9ivan do\u00ee beu e 'na r\u00e9ndia de 200 med\u00ecmni;\n\u2022 Teti, che no \u00eaan prov\u00ecsti de particol\u00e6 b\u00eani.\nPensc\u00eao.\nO pensc\u00eao de Sol\u00f3n o s'art\u00eccola s\u00f4viat\u00f9tto in sce tr\u00e9i conc\u00e8tti:\n\u2022 s\u00f3sta (\u1f55\u03b2\u03c1\u03b9\u03c2), a\u00e7i\u00f3n ingi\u00f9sta caoz\u00e2 da-o prezum\u00ecn de l'\u00f2mmo da seu f\u00f2rsa c\u00f3ntra l'\u00f2rdine costito\u00eeo, a-a qu\u00e6 s\u00e9goe de l\u00f3ngo a puni\u00e7i\u00f3n di d\u00eai (\u03c4\u03af\u03c3\u03b9\u03c2 \"espia\u00e7i\u00f3n\").\n\u2022 acecam\u00e9nto (\u1f04\u03c4\u03b7), a puni\u00e7i\u00f3n di d\u00eai ch'a p\u00f2rta a-a rov\u00ecnn-a i \u00f2mmi che se s\u00f3n amaci\u00e6 de s\u00f3sta e han persegu\u00eeo a rich\u00e9ssa (\u1f44\u03bb\u03b2\u03bf\u03c2) con m\u00e9zzi ingi\u00f9sti.\n\u2022 giust\u00ec\u00e7ia (\u03b4\u03af\u03ba\u03b7), o mot\u00f4 do proc\u00e8sso da giust\u00ec\u00e7ia div\u00ecnn-a."}
{"id": "29513", "revid": "1211", "url": "https://lij.wikipedia.org/wiki?curid=29513", "title": "Carlo Inno\u00e7en\u00e7o Frugon", "text": "Carlo Inno\u00e7en\u00e7o Frugon (Zena, 21 novembre 1692 \u2013 Parma, 20 dexembre 1768), libretista e poeta.\nO nascette a Zena da Gian Steva e da Camilla Izoa, tutti doi patri\u00e7\u00e7i zeneixi.\nA famiggia, comme l'ea d'atro canto consentio a-a nobilt\u00e6 zeneize da-i statuti, a l'aiva exer\u00e7itao e a l'exer\u00e7itava a mercatua, cosa ch'a l'esponi\u00e2 \u00e0 crudele ironia a-a corte de Parma. O l'ebbe doi fr\u00e6, Domennego Lonardo e Antogno, morti tutti doi sen\u00e7a descenden\u00e7a, e tr\u00e6 s\u0153u: Annetta, mogg\u00ea do G. Tasci\u00e6lo ministro de Zena a-a corte de Torin, Zanetta, spoz\u00e2 do A. Saolo, e Violante, monnega.\nDi primmi studdi no se sa ninte, ma l'\u00e8 seguo ch'o se sent\u00ec sempre sacrificao a l'interesse di fr\u00e6, visto che i genito\u00ee o sponcion a intr\u00e2 zoenetto e sen\u00e7a voca\u00e7ion arcu\u00f1a inta Congrega\u00e7ion somasca, \"\u00f3xelao da ri so educato\u00ee\" do colegio de N\u0153uve, into qu\u00e6 ape\u00f1a chinzenne o vest\u00ec l'abbito. Desgugeito da-o 12 mazzo 1708 o novi\u00e7i\u00e6go \u00e0 Zena, inta caza da Mad\u00e6\u00f1a, o pronon\u00e7i\u00f2 o 20 mazzo 1709 i voti solenni e o sottoscrisse, sen\u00e7a aprex\u00e2ne a gravit\u00e6, l'atto de renon\u00e7ia a-i conspiccoi ben de famiggia. Finio i studdi \u00e0 N\u0153uve e \u00e0 Milan, o fu mandao a mostr\u00e2 retorrica into colegio de Brescia: fu l\u00ec che do 1716 o s'afaci\u00f2 a-o mondo lettiaio, intrando a f\u00e2 parte da colonnia Cenoma\u00f1a de l'Arcaddia co-o nomme de \"Comante Eginetico\", co-o qu\u00e6 o sai\u00e2 conosciuo ciu che co-o so proppio.\nDo 1717-18 o Frugon o fu a Romma, into colegio Crementin, sempre comme insegnante de retorica; ma za into 1719 o rizurta torna presente a Zena, into liceo da Mad\u00e6\u00f1a. O 16 mazzo 1720 o razonse Bologna, pe insegn\u00e2 retorica inte l'Academmia de Porto di somaschi.\nO periodo bologneize o l'ebbe grande importan\u00e7a pi-a forma\u00e7ion lettiaia do Frugon: o strenzette ami\u00e7i\u00e7\u00e7ia con G.P. e F.M. Zanotti, F.A. Ghedin, P.J. Martelli, G.G. Orsci e E. Manfredi, che za o l'aiva incontrao a Vene\u00e7\u00e7ia inte 'n breve sogiorno. O ligamme ciu streito o fu per\u00f2 quello co-o G.P. Zanotti, co-o qu\u00e6 o l'aiva in comun a fa\u00e7ilit\u00e6 a versezz\u00e2, o piaxei da bo\u00f1a taoa e o gusto pe-e burle e e rimme sboc\u00e6. A Bologna o prov\u00f2 asc\u00ec o primmo di so tanti innamoamenti, quello pi-a Faosti\u00f1a Maratta (figgia do pitt\u00f4 Carlo), a \u00e7elebratiscima \"Aglauro\" di arcadi, viddoa do F. Zappi, un di fondato\u00ee de l'Arcaddia ch'o l'aiva conosciuo into sogiorno roman. O ton di ode ch'o Frugon o dedic\u00f2 a-a donna o l'\u00e8 pervazo de gioioza sensoalit\u00e6 , sciben chi-a scoverta de l'am\u00f4 a ghe fe\u00e7\u00e7e pigi\u00e2 conscen\u00e7a de l'inganno subio co-a monega\u00e7ion, de poscibilit\u00e6 perdue, da feli\u00e7it\u00e6 neg\u00e2.\nInte l'otobre 1721 o Frugon o dovette lasci\u00e2 Bologna pe Piaxen\u00e7a: i amixi bologneixi o munin d'ampie creden\u00e7i\u00e6 pe-i tanti \"erudii cavagei\" da corte de Parma, che vegnian fito so amixi e estimato\u00ee. fun P.F. Scotti, O. Barattei, B. Morandi, G. Pollastrelli, G. Bandin, L. da-o Verme e i conti Marazzen Visconti che da-o 1715 cortivavan a colonnia Trebbiense de l'Arcaddia. Vexin a-o Frugon o fu sorvettutto o marcheize U. Landi, ommo cortivao e innamoao da poexia, ch'o v\u00e8gne so protett\u00f4 e o contribu\u00ec non poco a-a so aferma\u00e7ion lettiaia e soci\u00e2. Do 1722 o Frugon o s'ea impegnao a tradue in versci a trageddia \"Rhadamiste et Z\u00e9nobie\" (1711) do P. Joliot de Cr\u00e9billon, ch'a sai\u00e2 raprezent\u00e2 a Bologna into o carlev\u00e2 do 1724 (e chie pubric\u00e2, \"Radamisto e Zenobia\", into m\u00e6ximo anno). Quest'\u0153uvia a-o fe\u00e7\u00e7e aprex\u00e2 da-o carden\u00e2 Marco Cornellio Bentev\u0153uggio d'Aragon, legato de Romagna, ch'o diventi\u00e2 so importante protett\u00f4, sciben ch'o-o sponcesse a compo\u00f1e di \u0153uvie dramattiche, pe-e qu\u00e6 o Frugon o no retegniva aveighe attituddine.\nInto corso de 'n vi\u00e6gio da Piaxen\u00e7a \u00e0 Bol\u00f2gna, \u00e0 Modena o fu aferao da-e voi\u0153ue: o scamp\u00f2, ma aterio da l'idea da morte o fe' inv\u00f4 a-a Madonna de San Lucco de cangi\u00e2 vitta, voto che per\u00f2 ben fito e demoe, o lusso, e belle damme, i tiatri, i salotti, i academmie e i villezzi ghe fe\u00e7\u00e7an ascord\u00e2, p\u00f9 acentoando i sensci de corpa e e malinconie de qu\u00e6 son feli\u00e7e testimonnie e can\u00e7oin \"Pi-a festa de S. Antogno\", \"A navega\u00e7ion d'Am\u00f4\" e \"Ritorno da-a navega\u00e7ion d'Am\u00f4\" . O s'invagh\u00ec in quello tempo da contessa Zenevra Abreg\u00e2 Fonta\u00f1a, belliscima e cortezatiscima, ch'a-o respinse provocando in l\u00ea 'na crixi d'ipocondria. A dixilluxon a l'indusse a compo\u00f1e e a difonde un libello difamatoio in versci insce-e prin\u00e7ip\u00e6 damme bologneixi e insci-i so amanti, servindose de 'n lenguaggio soventi cruo. Se-e prote\u00e7ioin de qu\u00e6 o g\u00f3d\u00eeva e-o sarvon pe-o momento da de san\u00e7ioin grave, 'na n\u0153uva impreiza de t\u00e2 gennere a ghe fu fatale. Chi o foise \"l'ampliscimo personaggio\" attacao sta votta ch\u00ec da-o Frugon a l'\u00e8 scoverta recente: se tratava do G. Crispo, ar\u00e7ivesco de Ravenna, ch'o l'aiva pubricao 'na sgr\u0153uzza e ingennoa \u0153uvia d'edifica\u00e7ion, insci-a qu\u00e6 o Frugon o difuze un\"'Amoni\u00e7ion de perso\u00f1a devota\u2026\" che, aplaodia con divertimento da-o bello mondo, a sciuscit\u00f2 e ire de gerarchie eclexasteghe e di superio\u00ee somaschi. O solo a descende in campo in difeiza do Frugon o fu o lettiatiscimo carden\u00e2 Bentev\u0153uggio d'Aragon, o qu\u00e6 o ghe de' axilo inta so villa de Montericco, e o-o mun\u00ec da p\u0153u de comendati\u00e7\u00e7ie pi-a corte de Parma, in particol\u00e2, pe-o prin\u00e7ipe ereditaio Antogno Farneize (Arch. de Stato de Parma, .\nQuesti o l'acugette benignamente, o-o condusse into so villezzo de Sala, e o-o prezent\u00f2 a-o ducca Fran\u00e7esco so fr\u00e6, do qu\u00e6 o Frugon o \u00e7erc\u00f2 d'\u00f3tegn\u00ee o fav\u00f4 pubricando o \"baccan\u00e2\" \"Pan - D\u00ea da Villa - in Sala\" (Parma 1724), un polimmetro de 321 versci anc\u0153u rariscimo ('na coppia presso a Bibl. Palati\u00f1a de Parma). Avendo z\u0153umo\u00e6 assazzao a moscit\u00e6 e i sprendo\u00ee de corte, ghe fu particolarmente penozo \u00f3bed\u00ee a-i superio\u00ee pe reti\u00e2se a Piaxen\u00e7a, into colegio di orfanelli. Acomiandolo, o prin\u00e7ipe Antogno o gh'aiva afiao l'incarrego de remanezz\u00e2 un vegio melodramma, \"O trionfo da Camilla\", insci-o qu\u00e6 o Frugon o se caci\u00f2 a c\u00f2rpo morto, nonostante a so scarsa propenscion pe quello gennere lettiaio.\nA Piaxen\u00e7a o fu pigiao da di attacchi de deprescion grave e o fin\u00ec co' l'amaot\u00eese. 'Na votta goajo o no rescistette a-a tenta\u00e7ion de cor\u00ee \u00e0 Parma pe-o carlev\u00e2, dond'o pass\u00f2 di meixi feli\u00e7i, intercal\u00e6 da 'na gita \u00e0 Zena fra mar\u00e7o e zugno. Intanto l'ea raprezentao con sucesso \"O trionfo da Camilla\" co-e muxiche do L. Vinci, mentre l\u00ea, rentrao a Piaxen\u00e7a a-a fin d'agosto, o comen\u00e7ava a aprex\u00e2 i circoli aristocrattichi piaxentin, liatri asc\u00ec boin \u00e0 offrighe conversa\u00e7ioin, gite e boin pran\u00e7i, che-o Frugon o l'alegrava co-i so versci. O 1\u00b0 frev\u00e2 1726 o l'ea torna \u00e0 Parma pe mette in scena un so melodramma, \"I fr\u00e6 ritrov\u00e6\" , muxicao da-o G.M. Capello e interpretao da-o \"divin\" Farinelli. De mazzo o ri\u00e7evette 'na vixita do Metastaxio, che l\u00ea o l'acompagn\u00f2 pe-i prin\u00e7ip\u00e6 salotti, con gran vantaggio pe-o proppio prestiggio.\nConstreito da-i superio\u00ee a rentr\u00e2 anco' ina votta a Piaxen\u00e7a o Frugon, z\u0153umo\u00e6 insoferente, o fuzz\u00ec e a-a fin de settembre 1726 o se ristabil\u00ec \u00e0 Parma, onde sperava de poei divent\u00e2 o cant\u00f4 di fasti farnexen; ghe tocc\u00f2 ancon, invece, dedic\u00e2se \u00e0 l'ass\u00e6 meno congeni\u00e2 melodramma. O sperava asc\u00ec, o Frugon, de poei regolarizz\u00e2 a so poxi\u00e7ion \u00f3tegn\u00edndo a dessolu\u00e7ion da-i voti. A prattica a se rebel\u00f2 pe di anni, pe scin che-o Cremente XII, do 1733, o-o liber\u00f3 da di vincoli \"con \u00e7erte condi\u00e7ioin\"; solo into 1743 o Frugon o l'\u00f3t\u00e8gne, da-o Beneito XIV, d'\u00ease constituio pr\u00e6ve secol\u00e2, soluto pe sempre da ogni voto claostr\u00e2.\nA l'asson\u00e7ion a-o trono de l'Antogno Farneize o fu incaregao de l'ora\u00e7ion funnebre pe-o ducca defonto, ch'o pronon\u00e7i\u00f2 into frev\u00e2 1727 insci-a cia\u00e7\u00e7a di Capu\u00e7in. In \u00f3caxon do maiezzo do n\u0153uvo ducca co' l'Enrichetta d'Este o Frugon o pubric\u00f2 o \"Trionfo di pubbrichi voti\" (Parma 1728) e o cur\u00f2 arcu\u00f1e raprezenta\u00e7ioin tiatr\u00e6 - tra-e qu\u00e6 a \"Tebaide\" do Sta\u00e7\u00e7io inta tradu\u00e7ion do card. Bentev\u0153uggio - e, o 17 arv. 1730, o so \"Scipion in Cartaggine\u2026\"; quindi, pi avei compilao 'na noti\u00e7\u00e7ia biograffica do ducca, o l'\u00f3t\u00e8gne l'ambio tittolo de storioggrafo \u00f3fi\u00e7i\u00e2 da corte.\nA morte sen\u00e7a figgi do Togno Farneize, o 20 zen. 1731, s'a poze fin \u00e0 'n periodo feli\u00e7e pe-o Frugon, a gener\u00f2 u\u00f1a fra-e ciu incredibbile farse da stoia: de f\u00e6to l'urtimo Farneize - foscia in bo\u00f1a fe' e ingannao da-a mogg\u00ea - o nomin\u00f2 erede \"o ventre pregnante de trei meixi\" de questa, a qu\u00e6, se p\u00f9 non incinta, a scimul\u00f2 a pregnan\u00e7a scin a quande a no fu inevitabilmente smascar\u00e2. Tutta l'\u0152\u00fcropa a se mobilit\u00f2: o ducato o fu militarmente ocupao in nomme de don Carlos de Borbon, figgio da Zabetta Farneize. A-o Frugon de seguo o ghe dove' manc\u00e2 l'intuito, percose o se schier\u00f2 co-a duchessa viddoa Enrichetta, dedicando ben 26 compoxi\u00e7ioin a-o \"ventre pregnante\". Nonostante de lettie de giustifica\u00e7ion largamente invi\u00e6 e de suppriche a-a duchessa viddoa Dorotea Sofia, mo\u00e6 da Zabetta, ch'a l'aiva assonto a rezen\u00e7a, o fu constreito \u00e0 rest\u00e2 lontan da Parma, dond'o rentr\u00f2 solo ch'a-a fin do 1732, quandi-a spedi\u00e7ion spagnolla \u00e0 Oran a ghe permisse de dedic\u00e2 a-o Feipo V a can\u00e7on \"Oran espugn\u00e2\u2026\" , ch'a ghe varse o perdon e 'n n\u0153uvo stipendio.\nDa quello momento o se dedic\u00f2 annima e corpo a-o servi\u00e7\u00e7io de caza Borbo\u00f1a. Cosc\u00ec, into 1734, o dette a-e stampe \u00e0 Parma o volumme \"Rimme de l'abao Frugon pubric\u00e6 sotta i aospi\u00e7\u00e7i da s.r.c.m. Elizabetta Farneize\u2026\", u\u00f1a de pochiscime recugeite chi-a gena do Frugon \u00e0 pubric\u00e2 in vitta a n'agge lasciao.\nScciupao a gu\u00e6ra de sucescion polacca, a vittoia de Bitonto conseguia da don Carlos a fu l'\u00f3caxon de 'na \"Can\u00e7on\" do Frugon , conscider\u00e2 u\u00f1a fra-e so megio cose: solenne, compatta, feli\u00e7e inte l'inspia\u00e7ion. Ma fito e truppe piemonteixi e imperi\u00e6 invazan e devaston o Parmense, meni\u00e7\u00e7ando o picin mondo cortexan do Frugon.\nO part\u00ec pe Zena o 16 nov. 1734, e l\u00e0e o l'asp\u00eat\u00f2 trepidante l'exito da go\u00e6ra; a paxe de Vienna do 1738 ch'a vidde Parma cedua a l'Aostria a fu pe l\u00ea un duo corpo. Z\u0153umo\u00e6 sen\u00e7a alogio, sen\u00e7a stipendio e sen\u00e7a prote\u00e7ioin, o torn\u00f2 comonque into ducato, dond'o trov\u00f2 ospitalit\u00e6 presso i conti Ter\u00e7i de Sissa (segge in \u00e7itt\u00e6 che inta villa de Rocca de Vigatto), pe-i qu\u00e6 o pubric\u00f2 quarche \"recugeite de gratituddine\": pe don Fran\u00e7esco (Parma 1738), pe-e no\u00e7\u00e7e de so figgia Coro\u00f1a co-o marcheize B. Rangon (ibid. 1741), e pe quelle de l'atra figgia Constan\u00e7a co-o conte A. Marazzen Visconti (Milan 1744).\nSto periodo asc\u00ec o se concruze co' in epizoddio destinao \u00e0 f\u00e2 sciaato: de f\u00e6to o Frugon, ch'o no l'aiva mai avuo arcu\u00f1a stimma pe-i meghi, o misse insemme de sattire inte 'n manoscrito intitolao \"Poexie piccante de l'anno 1740\", inte qu\u00e6 o l'atacava duo \"ra va\u00f1a arte febea\". E polemmiche che ne seguin costrensan o Frugon, a-a fin do 1742, a part\u00ee pe Vene\u00e7\u00e7ia.\nIn quella \u00e7itt\u00e6 i aspetti piaxeivi da vitta (galantaja, mondanit\u00e6, carlev\u00e2, z\u0153ugo, ch'o no fu a meno grave de so pascioin) fun coron\u00e6 da l'incontro co-i doi prin\u00e7ip\u00e6 e ciu dieivi astri feminin da so vitta, Aurisbe Tarsense (a vene\u00e7ia\u00f1a Cornellia Barbara Gritta), e Nidalma Mellenia (a duchessa M. Zenevra Toru\u00e7\u00e7a Milli\u00f1a, roma\u00f1a). Da primma, poetessa in vene\u00e7ian, o se innamo\u00f2 follemente fra gioxie, despeti e tanta lettiatua (in concoren\u00e7a co-o C. Goldon, P. Ci\u00e6o, F. Algarotto, S. Bettinello e P. Metastaxo); l\u00ea o-a reize \u00e7ellebre e quella, nonostante e \"p\u00f9 amabile mari\u00e7\u00e7ie e perfidie\", a gh'arest\u00f2 lig\u00e2 longo tempo. Co-a segonda fu tutt'atro: l\u00ea a l'amava a poexia, studioza e serria, a raprezent\u00f2 'na vea, do\u00e7e e confidente amixi\u00e7\u00e7ia ch'a continoi\u00e2 inti anni, pe corisponden\u00e7a, doppo o ritorno do Frugon a Romma. A Vene\u00e7\u00e7ia, per\u00f2, inte l'aotunno do 1744 o conobbe asc\u00ec a mizeia e 'na grave maotia.\nO 28 ott. 1745, non ape\u00f1a saciuo che Parma a l'ea torn\u00e2 sotta o controllo di Borboin, o part\u00ec sen\u00e7a exit\u00e2 pe l'am\u00e2 \u00e7itt\u00e6, donde per\u00f2 za o 20 arv. 1746 intr\u00f2 torna i Aostriachi. A scitoa\u00e7ion a no cangj\u00e2 ciu scin a-a paxe de Aquisgra\u00f1a do 1748 ch'a sancj\u00e2 o ritorno di Borboin inte 'n ducato stremao da-e tasce aostriache, into qu\u00e6 sci\u00f1a i ricchi amixi do Frugon versavan in gramme condi\u00e7ioin.\nDe l\u00ea inte quelli anni s'ha poche noti\u00e7\u00e7ie: o se lasci\u00f2 anco' ina votta mescci\u00e2 inte 'n ci\u00e6to pi-a difuxon de 'n fero\u00e7e libello contra o ricco e avaro O. Ma\u00e7\u00e7a, po\u00e6 do poeta Angeo, corpeive de no avei compensao un travaggio lettiaio comiscionao a-o Frugon, a-o conte A. Bern\u00ea e a-o conte G.A. Scuel\u00e6. Se tratta di 60 sonetti da \"Ciaccheide\", compoxi\u00e7ion de incredibile oscenit\u00e6 e scon\u00e7e\u00e7\u00e7a ch'a fe\u00e7\u00e7e a deli\u00e7\u00e7ia di salotti e a provoc\u00f2 e furrie do Ma\u00e7\u00e7a (s\u00ea Ciacco), scabroza a-o ponto da ese pubric\u00e2 solo into 1768, anonnima e co-a f\u00e2sa indica\u00e7ion de Dan\u00e7iga.\nDon Feipo de Borbon o preize possesso do ducato l'8 mar\u00e7o 1749, e a stella do Frugon a repigi\u00f2 a brill\u00e2: o 2 ag. 1750 o prezent\u00f2 'na supprica pe \u00ease riamisso a serv\u00ee, e o n'\u00f3t\u00e8gne 100 \u00e7echin; a-a nascita do primogennito duc\u00e2 o pubric\u00f2 un splendido \"in-folio\" illustrao - \"Festa pasto\u00e2 into nascimento\"\u2026 (Parma 1751) - ch'o ghe varse o 29 zen. 1751 a nommina a institut\u00f4 de belle lettie italia\u00f1e do figi\u0153u da nascion infante Ferdinando, carrega ch'o conservi\u00e2 scin a-o 1758. Fratanto a gran figua do G. du Tillot a l'anava rafor\u00e7ando insci-\u00f4 ducato quell'influen\u00e7a benefica ch'a ne fai\u00e2 pe quarche tempo \"l'Atene d'Itallia\", picin ma rafinao centro de cortua, e i raporti do Frugon co-o ministro fun scin da-o prin\u00e7ippio eccelenti.\nInto mar\u00e7o 1752 o Frugon o comp\u00ec un vi\u00e6gio \u00e0 Zena, inta spian\u00e7a d'arec\u0153ugge l'eredit\u00e6 do fr\u00e6 Antogno, ma o testamento paterno o l'aiva escruzo espressamente a fav\u00f4 de figge: ne nascette un processo che l\u00ea o go\u00e2gn\u00f2 in parte, \u00f3tegn\u00ecndo l'assado di so conspiccoi debbiti e 'na rendia pici\u00f1a.\nQuello o fu o periodo ciu feli\u00e7e da vitta do Frugon, libbero da-e restreite\u00e7\u00e7e econommiche ciu aspresciante, favoio da-o du Tillot che, foscia asc\u00ec pe carcolo polittico, o dava a-i arte un apoggio strazordenaio, segge p\u00f9 co-i limmiti de l'orba imita\u00e7ion di modelli franceixi e de l'assoluta preferen\u00e7a pe-o tiatro - penoza questa pe-o Frugon - o qu\u00e6 o l'aiva sempre cortivao quello gennere \"obtorto collo\" mentre aoa o doveiva compiaxei un ministro persuazo d'avei trovao un novello Metastaxio ch'o l'avi\u00e6 attoao o so s\u0153unno de renov\u00e2 o melodramma. O 25 frev. 1754 o l'\u00f3t\u00e8gne a carrega de \"reviz\u00f4 di spetaccoli e dirett\u00f4 di regi tiatri\", con 6.000 lie de Parma de stipendio, dap\u0153u port\u00e6 a 8.000, nonch\u00e9 o benefi\u00e7\u00e7io da badia de S. Remiggio \u00e0 Parodi.\nO Goldon - quell'anno \u00e0 Parma - o ghe dedic\u00f2 \"O Cavag\u00eao giocondo\", in segno de riapa\u00e7ifica\u00e7ion doppo e gioxie vene\u00e7ia\u00f1e pi-a Gritta: co-a qu\u00e6, d'atro canto, o Frugon o zonse a-a rottua - caoza a gioxia da donna - doppo un'infatoa\u00e7ion pi-a dan\u00e7aixe fran\u00e7eize Marie La Rivi\u00e8re, a-a qu\u00e6 o dedic\u00f2 un\"'Epistoa\" (Parma 1758) e un \"Sunetto d'ad\u00ea\" . A sostitoi\u00e2 qu\u00e6 muza inspiatrixe a Catt\u00e6\u00f1a Gabrielli, \"a Coghetta\". Scin a-o 1760 o cur\u00f2 un nummio conscidieive de raprezenta\u00e7ioin tiatr\u00e6, segge d'\u0153uvie atr\u00fbi da l\u00ea relabor\u00e6 segge d'origin\u00e6 so proppi, comme into carlev\u00e2 1756-57 i quattro poemetti martellien e \"E feste de Tersicore\" (Parma 1756), che ebban un strepitozo sucesso e ressonan\u00e7a \u0153\u00fcropea, no meno de \"Ipollito e Ari\u00e7\u00e7ia\" , \u00f2 de \"I Tindaridi\" e \"E Feste d'Imeneo\" (Parma 1760), squ\u00e6xi tutte condi\u00e7ion\u00e6 da-i schemi e da-e muxiche do J.-Ph. Rameau, sciben che co-a novit\u00e6 de l'introdu\u00e7ion di c\u00f3i da l\u00ea vosciua.\nDo 1757 o fu incaregao de redigge e constitu\u00e7ioin e i privilegi da R. Academmia de belle arte, da qu\u00e6 o fu ben fito nominao segretaio perpetto, con larghiscimi poei che fe\u00e7\u00e7an de l\u00ea a ciu prestigioza figua \u00f3fi\u00e7i\u00e2 de lettie locale. In veit\u00e6 de quella carrega l\u00ea ciu che ademp\u00ee i dovei o g\u00f3d\u00ec i privilegi (o du Tillot o dovette ciu votte amigheivemente amon\u00eelo pe questo), circondandose de 'na cortetta de zoeni rampanti (C.G. Rezonnico, L. de Canossa) e de belle damme (a contessa D. do Bon, a marcheiza M. Beivil\u00e6goa), a-i qu\u00e6 tutti o dedic\u00f2 un nummio sterminao de componimenti poettichi. Do 1763 o lasci\u00f2 a dire\u00e7ion di spetaccoli a-o conte A. Sanvit\u00e2, ch'o l'aiva visciuo in Fran\u00e7a pe di anni, visto chi-a riforma do tiatro vaghez\u00e2 da-o du Tillot e da-o ducca a s'ea reduta a l'imita\u00e7ion ped\u00ecssequa de forme e di sprendo\u00ee de Versagge, e pe-o tiatro o no scrisse ciu. Fu aloa ch'o ri\u00e7evette da-o sovran l'orde d'arec\u0153ugge e pubric\u00e2 i so travaggi: sciben che 'nsce-e primme luxingao, o l'acap\u00ec ben fito ch'o sai\u00e6 st\u00e6to un impegno diffi\u00e7iliscimo e squ\u00e6xi inrealizabbile za che - generoxiscimo de compoxi\u00e7ioin e poco vanitozo - o no n'aiva qu\u00e6xi mai conservao de coppie, tanto ch'o se trov\u00f2 \u00e0 doveile ri\u00e7erc\u00e2 \u00e0 drita e \u00e0 manci\u00f1a pe meza Itallia.\nA t\u00e2 scopo into 1761 o se rec\u00f2 \u00e0 Vene\u00e7\u00e7ia, dond'avi\u00e6 dovuo realiz\u00e2se l'edi\u00e7ion, ma o l'incontr\u00f2 (\u00f2 o l'invent\u00f2) mille dificort\u00e6, asc\u00ec quande into dexembre l'impreiza a fu transfeja \u00e0 Parma. De rimando in rimando o l'ariesc\u00ec a f\u00e2 slitt\u00e2 o tutto scin a-a so morte, foscia no solo pi-a dificort\u00e6 de reper\u00ee l'ingente nummero di so loei, che comunque o temeiva de no avei ciu a for\u00e7a de coreze e lim\u00e2, ma sorvetutto pe tim\u00f4 de sottopo\u00f1e o complesso da so \u0153uvia a-i crittichi, specce doppo che-o G. Baretti o l'aiva cosc\u00ec duamente attacao insci-\u00e2 \"Frusta lettiaia\" (in partic. n. 21, 1\u00b0 ag. 1764).\nIn quell'anno fu \u00e0 Parma a Corilla Olimpica, protetta de l'Algarotto, che-o Frugon o se sent\u00ec obrigao a \u00e7elebr\u00e2 . Into zugno 1765 o s'aprestava \u00e0 acompagn\u00e2 \u00e0 Zena l'infanta Loiza ch'a l'anava spoza a-o prin\u00e7ipe di Asturrie, quande poco doppo l'improvviza morte do ducca so protett\u00f4 a-o blocc\u00f2, impindolo d'aprenscion pe-e so carreghe e i so benefi\u00e7\u00e7i, d\u00e6to che-o so ben noto epicureismo o no l'ea de seguo f\u00e6to pe ingra\u00e7i\u00e2ghe l'ipoccrita bigottaja do sucess\u00f4 ducca Ferdinando. A Zena o gh'an\u00f2 comunque l'anno doppo, pi afront\u00e2 un enneximo processo e pe sostegn\u00ee i driti de l'am\u00e2 neva Anna Cangiaxa Roi\u0153ua co-in cuiozo lav\u00f4 in versci, \"Supprica a-i prestantiscimi giuddi\u00e7i da Rota \u00e7iv\u00ee\" . Vinto a caoza o vosse torn\u00e2 \u00e0 Parma, nonostante a ricca ospitalit\u00e6 che e neve gh'ofrivan \u00e0 Zena: ma o gh'aiva ormai 69 anni e o se sentiva stanco, con tutto che l'aspetto e a bo\u00f1a salute ghe concedessan una \"esteri\u00f4 mentia zoventura\"; o l'abandon\u00f2 do tutto e \u00e7erchie pi-a pubrica\u00e7ion de so \u0153uvie. Do 1767 o cheite gravemente marotto, ma o se repigi\u00f2 e inta primaveja do 1768 o vosse f\u00e2 'na gita \u00e0 Mantoa. A so urtima compoxi\u00e7ion a fu destin\u00e2 \u00e0 \u00e7elebr\u00e2 a guaixon da 'na grave maotia do du Tillot.\nO Frugon o mo\u00ec in Parma o 20 dex. 1768, doppo avei lasciao pe testamento e so carte a-o Rezonnico.\nDoppo a morte spont\u00f2 con renovao vig\u00f4 l'annoza costion da pubrica\u00e7ion de so \u0153uvie che - fra ambi\u00e7ioin, gioxie, repicche - o v\u00e8gne squ\u00e6xi 'n af\u00e2 de Stato. A-a fin l'incarrego o fu da-o ducca afiao a-o Rezonnico (co-a colabora\u00e7ion do P. Man\u00e6a), o qu\u00e6 o se misse a-o travaggio into 1773, insci-a base de 'n elenco, lasciao da-o Frugon, de perso\u00f1e presso e qu\u00e6 l'ea foscia poscibile de reper\u00ee di manoscriti so; o problema ciu grosso ch'o s'aprezent\u00f2 o fu se procede \u00e0 'n rigoozo \u00e7erneggio crittico, op\u00f9 inciode tutto quanto foise poscibbile de reper\u00ee. Prevarse quest'urtimo criteio, e de seguo o no zov\u00f2 a-a famma de l'aot\u00f4 pe \u00ease st\u00e6ta a ciu gran parte de compoxi\u00e7ioin estempoannia \u00f2 squ\u00e6xi, poco lim\u00e2 e no pens\u00e2 pi-a pubrica\u00e7ion. D'atra parte l'\u00e8 difi\u00e7\u00e7ile inmagin\u00e2 cos'atro o l'avi\u00e6 posciuo f\u00e2 o Rezonnico a-e preize con quell'incredibbile massa de coppie, coppie de coppie, inmita\u00e7ioin e apoccrifi. Comonque i \"\u0152uvie poetiche\u2026\" do Frugon (escluzo i melodrammi) sciortin \u00e0 Parma into 1779, in n\u0153uve splendidi volummi tipograficamente cur\u00e6 da-o Bodon (se ghe n'azonse dap\u0153u un deximo), o primmo di qu\u00e6 inricchio da 'na \"Memoia storrica e lettiaia da vitta e di \u0153uvie do C.I. Frugon\", \u0153uvia do Rezonnego, ch'a l'aresta a prin\u00e7ip\u00e2 vivagna biograffica e bibliograffica insci-o poeta. E crittiche fun numioze e severe: emblemattica quella de I. Aff\u00f2, ch'o pubric\u00f2 anonnima a Firen\u00e7e a \"Lettia de mess\u00ea Ludovigo Ariosto a-o pubricat\u00f4 di \u0153uvie do C.I. Frugon\u2026\", dat\u00e2 da-i Elixi o 1\u00b0 arv. 1780, a-a qu\u00e6 o Rezonnico o replic\u00f2 con dure\u00e7\u00e7a (\"Apologia de l'edi\u00e7ion frugonia\u00f1a\", Firen\u00e7e 1781).\nPe l'elenco completo di edi\u00e7ioin do Frugon, se rimanda a C. Carcat\u00e6ra, \"Stoia da poexia frigogna\u00f1a\" (Zena 1920) e a-o volumme \"Lirrichi do Sette\u00e7ento\", pe cua de M. Fubin (Milan-Nappoli 1959, p. 226).\n\u00c7erti attezamenti moralisteghi da crittica \u0153utto\u00e7entesca han pezantemente influen\u00e7ao o giudi\u00e7\u00e7io di posteri in sce l'\u0153uvia frugonia\u00f1a, ch'a meiti\u00e6 d'\u00ease rivixit\u00e2. In realt\u00e6 a produ\u00e7ion do Frugon, sciben ch'a razonze de r\u00e6o a mezua de l'assoluto, a conten tuttavia di importanti elementi d'innova\u00e7ion da poexia lirrica: in particol\u00e2 quell'uzo libbero e elegante do verso sciolto che, zovandose de 'na tecnica rafin\u00e2, aioza e muxic\u00e2, o fin\u00ec pe ripropo\u00f1ise qu\u00e6 modello pe di aoto\u00ee do callibro do Monti, do Parin, do Foscolo. Anc\u0153u l'interesse pe-o Frugon o se concentra sorvetutto in sce l'interprete sommo, ciu ch'ogni atro aot\u00f4 italian, de quella \"douceur de vivre\" insci-a zi\u00f1a de l'abisso rivolu\u00e7ionaio che inta lettiatua fran\u00e7eize a l'\u00e8 tanto largamente raprezent\u00e2. Doppo tutto o no l'\u00e8 frivvolo, ni ipoccrita, ni van: gran parte di so travaggi a l'\u00e8 inspi\u00e2 a-i valo\u00ee de l'amixi\u00e7\u00e7ia, de l'am\u00f4, da riconoscen\u00e7a, da l\u00ea vivamente sentii. Quant'a-o mondo arcaddico - do qu\u00e6 o l'\u00e8 sempre st\u00e6to conscidiao un fra i mascimi raprezentanti, se p\u00fb con di sottinteixi negativi - l\u00ea o poe' vivilo, p\u0153u d\u00e2se, co-o destacco e l'amooza ironia che questi versci ben raprezentan: \"Fora a l'\u00e8 l'Arcaddia nostra/ch'a va sott'aorie lezze, /donando nommi e str\u0153uppe/e campi ch'a no gh'ha\"."}
{"id": "29514", "revid": "1042", "url": "https://lij.wikipedia.org/wiki?curid=29514", "title": "Brescia", "text": ""}
{"id": "29515", "revid": "1042", "url": "https://lij.wikipedia.org/wiki?curid=29515", "title": "Mantoa", "text": ""}
{"id": "29517", "revid": "12052", "url": "https://lij.wikipedia.org/wiki?curid=29517", "title": "Tor\u00e9nte Pon\u00e7\u00e9ivia", "text": "O Pon\u00e7\u00e9ivia o l'\u00e9 un di do\u00ee tor\u00e9nti prin\u00e7ip\u00e6 da \u00e7it\u00e6 de Z\u00eana, ins\u00e9mme a-o Bez\u00e0gno, ch'o p\u00e0ssa inta v\u00e0lle co-o m\u00e6ximo n\u00f3mme.\nO prin\u00e7\u00ecpio do s\u00f2 perc\u00f3rso o l'\u00e9 dibat\u00fbo perch\u00e9 seg\u00f3ndo \u00e7\u00e8rti o n\u00e0sce da-a confluensa do V\u00e8rde into Ric\u00f2 m\u00e9ntre pe di \u00e2tri o V\u00e8rde o l'\u00e9 da conscider\u00e2se o pr\u00ecmo t\u00f2cco do Pon\u00e7\u00e9ivia m\u00e6ximo, questa a l'\u00e9 a t\u00eaxi ch'a l'\u00e2 ciu sostegnito\u00ee.\nGi\u00f6graf\u00eea.\nL'\u00e8rta v\u00e0lle.\nA \u00f2gni m\u00f2ddo d\u00f2ppo a confluensa in m\u00eazo a-a localit\u00e6 de Ponted\u00eaximo o tor\u00e9nte o s'invi\u00e2gia v\u00e8rso o S\u00f9d sc\u00ecnn-a a raz\u00f3nze S\u00e0n Ch\u00eego, d\u00f3nde o ri\u00e7\u00e9ive l'\u00e6goa de di ri\u00e6 ciu pic\u00ecn, c\u00f3mme o Folle in sci\u00e2 scin\u00ecstra e, ci\u00f9 in zu, o Borba fra e col\u00ecnn-e de S\u00e0n Gi\u00e2xo de Pon\u00e7\u00e9ivia e M\u00f3rta in sci\u00e2 dr\u00eeta, vix\u00ecn a-o p\u00f2sto dove s'atr\u00eauva o canpos\u00e0nto da Giacca, mentre p\u00f6co ci\u00f9 in zu, in localit\u00e6 M\u00f3igallo, ar\u00eeva o b\u00e9n b\u00e9n ci\u00f9 inport\u00e0nte ap\u00f2rto do S\u00e9cca a-a scin\u00ecstra do Pon\u00e7\u00e9ivia.\nA media v\u00e0lle.\nO perc\u00f3rso o prosegoe qu\u00e6xi do t\u00f9tto dr\u00eeto verso B\u00f6san\u00e6o dove a sinistra o Pon\u00e7\u00e8ivia o ri\u00e7\u00e9ive o Zemini\u00e0n.\nI cangiam\u00e9nti do s\u00e9colo XIX.\nPe-a realiza\u00e7i\u00f3n da ferov\u00eea da Z\u00eana a Tor\u00ecn, inti \u00e0nni '50 de l'\u00e9utto\u00e7ento l'\u00e9 st\u00e6to realiz\u00f2u 'n prog\u00e8tto de scistema\u00e7i\u00f3n e devia\u00e7i\u00f3n par\u00e7i\u00e2le da gi\u00e6a do tor\u00e9nte. O perc\u00f3rso, de f\u00e6ti, o fax\u00e9iva 'na gr\u00f2ssa c\u00f9rva in g\u00eeo a 'n promont\u00f6io ch'o chin\u00e2va zu da-a col\u00ecnn-a de M\u00f3rta, in proscimit\u00e6 do conpl\u00e8sso convento\u00e2le mediev\u00e2le de S\u00e0n Fran\u00e7\u00e9sco a-a Ciap\u00e9tta, ch'o l'arest\u00e2va in sci\u00e2 dr\u00eeta do tor\u00e9nte. D\u00f3nde ancheu gh'\u00e9 o b\u00f3rgo de B\u00f6san\u00e6o l'\u00e9a t\u00f9tta gi\u00e6a, a p\u00e0rte pe-a str\u00e0dda Re\u00e2 (ancheu Str\u00e0dda B\u00f6san\u00e6o) che de f\u00e6ti anc\u00f3n \u00f2ua a l'\u00e9 ciu \u00e8rta do r\u00e8sto da delega\u00e7i\u00f3n. O tor\u00e9nte Z\u00e9minian o sciort\u00eeva inta gi\u00e6a do Pon\u00e7\u00e9ivia p\u00f2cas\u00e6 into p\u00f2sto d\u00f3nde ancheu a camion\u00e2le a ghe p\u00e0ssa ad\u00f2sso e o se ciam\u00e2va \"\u00c6goamarsa\". E mod\u00ecfiche \u00e0n interes\u00f2u o sbancam\u00e9nto de 'na por\u00e7i\u00f3n da col\u00ecnn-a fra a Ciap\u00e9tta e M\u00f3rta pe-o pas\u00e0ggio da n\u00e9uva gi\u00e6a, lasci\u00e0ndo o conv\u00e9nto a-a scin\u00ecstra do tor\u00e9nte. Inte t\u00f9tta a z\u00f6na lasci\u00e2 l\u00ecbera da l'\u00e6goa l'\u00e9 st\u00e6to cre\u00f2u 'na \u00e7itad\u00ecnn-a n\u00e8uva, ch'a l'\u00e0 ci\u00e0n cian\u00ecn sostito\u00eeo o v\u00eagio c\u00e9ntro abit\u00f2u ciam\u00f2u \"Pri\u00f3n\"; inte 'n t\u00f2cco da v\u00eagia gi\u00e6a, da l'antigo t\u00e8rmine do ri\u00e2 \u00c6goamarsa sc\u00ecnn-a a-a n\u00eauva gi\u00e6a, l'\u00e9 st\u00e6to realiz\u00f2u qu\u00e9llo che ancheu o l'\u00e9 l'\u00f9rtimo t\u00f2cco do Zemini\u00e0n.\nCi\u00f9 in zu, da dr\u00eeta arivan o tor\u00e9nte Trasta e o Tor\u00e9nte Feg\u00ecn in corispondensa de z\u00f6ne om\u00f2nime, da Cert\u00f4za a-a scin\u00ecstra ariva pe c\u00f3ntra o Torb\u00e9lla.\nA b\u00e0ssa v\u00e0lle.\nPe fin\u00ee o Pon\u00e7\u00e9ivia o l'atrav\u00e9rsa i op\u00f2sti quart\u00ea de San P\u00ea d'\u00c6nn-a e Cornig\u00e9n e o l'ar\u00eeva in m\u00e2 in corispond*nsa da z\u00f6na d\u00eeta Sccium\u00e6a, da-a scci\u00f9mma che 'n t\u00e9npo a se cre\u00e2va da l'inc\u00f3ntro de l'\u00e6goa do tor\u00e9nte co-i m\u00f2uxi do M\u00e2 Lig\u00f9re. T\u00f9tta l'\u00e0rea a l'\u00e9 st\u00e6ta interes\u00e2 inti \u00e0nni pas\u00e6 da 'na pez\u00e0nte industrializa\u00e7i\u00f3n, in p\u00e0rte a l'\u00e9 pe c\u00f3ntra st\u00e6ta ricuper\u00e2 inti \u00f9rtimi t\u00e9npi pe \u00fbzo de dem\u00f4a e comerci\u00e2le."}
{"id": "29518", "revid": "23", "url": "https://lij.wikipedia.org/wiki?curid=29518", "title": "Pon\u00e7\u00e9ivia", "text": ""}
{"id": "29520", "revid": "1211", "url": "https://lij.wikipedia.org/wiki?curid=29520", "title": "C\u00f2sta", "text": ""}
{"id": "29523", "revid": "1211", "url": "https://lij.wikipedia.org/wiki?curid=29523", "title": "San Naz\u00f2", "text": "San Naz\u00f2 (in itali\u00e0n: \"San Nazzaro\") l'\u00e9 'na frasci\u00f3n d'Arbea ch'a gh'\u00e0 sulu 8 abitanti. A s'tr\u00f6va inte l'\u00d2ta Val Burb\u00e0ia a 394m d'altit\u00fcdine, int'ei cum\u00fcne 'd Arb\u00eaa. L'\u00e8 'n pa\u00ecze 'd lingua e tradi\u00e7i\u00f3n-i l\u00ecguri inta Prov\u00e9incia 'd Lisandria. San Naz\u00f2 l'\u00e8 cs\u00ec pcin\u00e9in ch'l'\u00e8 spessu identific\u00f3 ncu u st\u00f3ricu albergu e risturante Bruno, averto ncu quel numme int'ei 1963, ma ativu z\u00e0 in precedensa. L'\u00e9 prubabile che l'albergu, missu inte 'n puntu strategicu a-i biviu da str\u00f2 che a sinistra a p\u00f3rta a Cabela e a destra a Rucheta, u fissa st\u00f3 'na sta\u00e7i\u00f9n de p\u00f3sta e per l'ei cambiu di cav\u00f2lli za int'ei mediuevu."}
{"id": "29524", "revid": "12052", "url": "https://lij.wikipedia.org/wiki?curid=29524", "title": "Nobuyoshi Araki", "text": "O Nobuyoshi Araki (\u8352\u6728 \u7d4c\u60df, \"Araki Nobuyoshi\", 25 de mazzo do 1940) o l'\u00e9 un fot\u00f2grafo giapponeise e artista contemporanio conosciuo into mondo profescion\u00e2 co-o mon\u00f2nimo de Ar\u0101k\u012b (\u30a2\u30e9\u30fc\u30ad\u30fc). Conosciuo sorviatutto pe-a seu fotografia ch'a unisce eroti\u00e7ismo e b\u00f2ndage inte un contesto de fine art, o l'\u00e0 pubricou ci\u00f9 de 500 libbri.\nZoventua e educa\u00e7ion.\nO Araki o l'\u00e9 nasciuo \u00e0 Tokyo a-i 25 de mazzo do 1940. O l'\u00e0 studdiou film e fotografia \u00e0 l'universcit\u00e6 de Chiba da-o 1959, e o l'\u00e0 re\u00e7evuo a laurea into 1963. O l'\u00e0 travaggiou pe l'agen\u00e7ia de pubri\u00e7it\u00e6 Dentsu, donde, into 1968, o l'\u00e0 incontrou a seu futua mogg\u00ea, a saggista Y\u014dko Aoki.\nCarriera inte l'arte.\nO Araki o l'\u00e9 un di artisti giapponeixi di ci\u00f9 prolifichi. Tente de seu fotografie en de natua erotica, bansigando intra l'arte e a pornografia. Intra i seu book fotografichi s'attreuva \"Sentimental Journey\" (1971), \"Vi\u00e6gio sentiment\u00e2\", e \"Tokyo Lucky Hole\" (1990) \"O beuso fortunnou de Tokyo\". \"Sentimental Journey\" \"1972\u20131992\" o l'\u00e9 un diario da seu vitta con a seu mogg\u00ea Y\u014dko, ch'a moi\u00e0 de cancro ovarico do 1990. \"Sentimental Journey\" o mostra a cobbia imbarc\u00e2 in sci\u00e2 vitta da mai\u00e6\u2014a seu lu\u00f1a de am\u00e6 e rela\u00e7ioin sessu\u00e6. De f\u00f6to piggi\u00e6 inti urtimi giorni da Yoko en st\u00e6te pubric\u00e6 into libbro \"Winter Journey\".\nO Parr e o Badger an incluso quattro di libbri do Araki into primmo volumme da seu ist\u00f6ia di book fotografichi: \"Zerokkusu Shashincho 24\" (Album de f\u00f6to a-o Xerox), \"Senchimentaru na Tabi\" (Vi\u00e6gio sentiment\u00e2), \"Tokyo Lucky Hole,\" and \"Shokuji\" (A rib\u00f2tta).\nO Araki o l'\u00e0 contribuio co-a fotografia a-e serie anim\u00e6 de Sunrise \"Brain Powerd\".\nInto 1981, o Araki o l'\u00e0 diretto High School Girl Fake Diary (\u5973\u9ad8\u751f\u507d\u65e5\u8a18, Jok\u014dsei nise nikki), \"Un di\u00e4io f\u00e4so de unna zoene de scheue superio\u00ee\" un film \"roman p\u00f2rno\" pe-o studio Nikkatsu. O film o l'\u00e9 resultou unna deluxon pei fan do Araki e do genere \"pink film\".\nA muxicista islandeise a Bj\u00f6rk a l'\u00e9 unn'ammiatoa do lou do Araki, e a l'\u00e0 servio comme u\u00f1a de seu modelle. A-a seu domanda, o l'\u00e0 fotografou e coverti\u00f1e e e pagine interne do seu album remix do 1997 \"Telegram\". Ci\u00f9 de re\u00e7ente, o l'\u00e0 fotografou a cantante p\u00f2p Lady Gaga.\nInto 2005, un dirett\u00f4 american, o Travis Klose, o l'\u00e0 registrou un document\u00e4io in sci\u00f4 Araki ciammou \"Arakimentari\", ch'o tratta do seu st\u00ee de vitta e lou.\nO Araki o l'\u00e9 st\u00e6to diagnosticou co-o cancao a-a prostata into 2008; O l'\u00e9 passou con successo a chirurgia pe arreti\u00e2 o tumore.\nInto 2010, o gatto do Araki, o Chiro, o l'\u00e9 m\u00f2rto de vegi\u00e4ia.\nInto \u00f6tobre do 2013, o Araki o l'\u00e0 perso a vista into seu euggio drito pe unn'ostru\u00e7ion de l'art\u00ebia da retina. L'artista de 74 anni o l'\u00e0 deuviou l'esperiensa comme unna inspira\u00e7ion pe exibi\u00e7ion \"Love on the left eye\", \"Am\u00f4 in sce l'euggio mancin\" tegnuo a-i 21 de zugno do 2014 a-a Taka Ishii Gallery de Tokyo.\nCommissionou da-a label Italia\u00f1a de luscio a \"Bottega Veneta\", o Araki o l'\u00e0 fotografou a Saskia de Brauw e o Sung Jin Park \u00e0 Tokyo pe-a campagna primmaveia/est\u00e6 do 2015.\nControversie.\nO Araki o l'\u00e9 conosciuo pe-a seu mainea intima de approci\u00e2se a-e seu modelle. Quande i gh'an domandou into 2011, o s'\u00e0 vantou d'avei gu\u00e4gnou a seu intr\u00e2 gra\u00e7ie a-o sesso.\nPe l'arv\u00ee do 2018, Kaori, unna modella ch'a l'\u00e0 posou pe-o Araki da-o 2001 a-o 2016, a l'\u00e0 scrito un p\u00f2st inte un bl\u00f2g in sci\u00e2 seu rela\u00e7ion co-o Araki into qu\u00e6 l\u00ea a l'\u00f2 accaxonou l'atro d'aveila sfrutt\u00e2 inte finanse e inte l'arte. A Kaori a l'\u00e0 confermou che \"l\u00ea a travaggiava sensa un contratto, a vegniva sottomissa into piggi\u00e2 parte inte fotografie sccette in fronte a di sconosciui, a no l'ea pag\u00e2 in regola e che e imagine de l\u00ea nua ean despesso deuvi\u00e6 sensa o seu consenso.\" Into 2017, quande a l'\u00f2 domandou che o finisse de repubric\u00e2 o exib\u00ee de seu fotografie, o Araki o l'\u00e0 scrito a-a Kaori, avvertendoa che l\u00ea a l'aiva nisciun drito. L\u00ece a l'\u00e0 decciarou che l'esperiensa a gh'\u00e0 f\u00e6to gu\u00e4gn\u00e2 do trauma psicol\u00f2gico e unna cattia salute. A Kaori a l'\u00e0 decciarou che o that the movimento Me Too a l'\u00e0 encoraggi\u00e2 \u00e0 cont\u00e2 questa st\u00f6ia. Queste accuse an generou de domande \u00e0 prop\u00f2xito de dinamiche de poei intra un fot\u00f2grafo e o seu soggetto. Pe f\u00e2 conosce a situa\u00e7ion da Kaori o gruppo de attiviste Angry Asian Girls Association a l'\u00e0 protestou \u00e0 l'avertua de unna exibi\u00e7ion de fotografie do Araki a-a C/O Berlin pe-o Dexember do 2018.\nColle\u00e7ioin.\nL'euvia do Araki a l'\u00e9 tegnua inte queste accuggeite pubriche permanente:"}
{"id": "29525", "revid": "9299", "url": "https://lij.wikipedia.org/wiki?curid=29525", "title": "Resusci Anne", "text": "Resusci Anne, conosciua asc\u00ec in ingleise comme Rescue Anne, Resusci Annie, CPR Annie, Resuscitation Annie, Little Annie, o CPR Doll (Bugatta da rianima\u00e7ion) a l'\u00e9 un modello de simulat\u00f4 medico deuviou pe mostr\u00e2 a rianima\u00e7ion segge \u00e0 lavorato\u00ee de l'ambito de l'emergensa, segge a-o pubrico. Resusci Anne a l'\u00e9 st\u00e6ta svilupp\u00e2 da-a dita de constru\u00e7ion de zeughi \u00c5smund S. L\u00e6rdal e da-o mego austro-Ceco Peter Safar e da-o mego american James Elam, e a l'\u00e9 produta da-a dita Laerdal Medical.\nA faccia distintiva da Resusci Anne a l'\u00e9 bas\u00e2 da \"L'Inconnue de la Seine\" (zeneise: a d\u00f2nna desconosciua da Senna), a mascara da m\u00f2rte de unna zoene no identific\u00e2 reput\u00e2 comme neg\u00e2 into sciumme da Senna into tardo 1880.\nInta coltua popol\u00e2.\nO refren do c\u00f6o, \"Annie, are you OK?\" inta canson do Michael Jackson \"Smooth Criminal\" o l'\u00e9 st\u00e6to inspiou da-a Resusci Anne.\nE i praticanti l'an da d\u00ee \"Annie, are you OK?\" quande i fan pratica co-a bugatta. O refren o v\u00ebgne \u00e7ittou asc\u00ec inte l'interpola\u00e7ion da Polo G pe-a canson \"Bad Man (Smooth Criminal)\"."}
{"id": "29526", "revid": "12052", "url": "https://lij.wikipedia.org/wiki?curid=29526", "title": "Rezo\u00e2gi", "text": ""}
{"id": "29527", "revid": "12052", "url": "https://lij.wikipedia.org/wiki?curid=29527", "title": "Chios", "text": ""}
{"id": "29528", "revid": "12052", "url": "https://lij.wikipedia.org/wiki?curid=29528", "title": "Sc\u00eeo (\u00e7it\u00e6)", "text": "Sc\u00eeo (in gr\u00eago mod\u00e8rno \u03a7\u03af\u03bf\u03c2, \"Chios\") a l'\u00e9 a ci\u00f9 inport\u00e0nte \u00e7it\u00e6 de l'\u00eezoa gr\u00eaga de Sc\u00eeo, \u00f3ltre che 'n ecs-com\u00f9n da perifer\u00eea de l'Eg\u00eao Setentrion\u00e2le. A part\u00ee da-o 2011 a fa p\u00e0rte do com\u00f9n de Sc\u00eeo, da qu\u00e6 a n'\u00e9 unn-a de unit\u00e6 monicip\u00e2li e o capol\u00eaugo.\nA \u00e7it\u00e6 a l'\u00e9 de sp\u00e9sso ciam\u00e2 \"Chora\" (in gr\u00eago \u03a7\u03ce\u03c1\u03b1, \u00f6 s\u00e6 \"p\u00e0ize\") \u00f2 \"Kastro\" (\u039a\u03ac\u03c3\u03c4\u03c1\u03bf, \u00f6 s\u00e6 \"cast\u00e9llo\"), pe m\u00e9tte in ci\u00e6o che no se sta parl\u00e0ndo de l'\u00eezoa ma pr\u00f2pio da \u00e7it\u00e6.\nGi\u00f6graf\u00eea.\nSc\u00eeo a l'\u00e9 'na \u00e7it\u00e6 de 26.850 abit\u00e0nti (a-o censim\u00e9nto do 2011) ch'a se tr\u00eauva l\u00f3ngo a c\u00f2sta de lev\u00e0nte de l'\u00eezoa, \u00f2rient\u00e2 v\u00e8rso a pen\u00eezoa de Er\u00ectre, in \u00c0zia Min\u00f4, d\u00f3nde d'ancheu gh'\u00e9 a \u00e7it\u00e6 t\u00f9rca de \u00c7e\u015fme. O terit\u00f6io de l'unit\u00e6 monicip\u00e2le de Sc\u00eeo, unn-a de \u00e9utto inte qu\u00e6 a l'\u00e9 spart\u00eea l'\u00eezoa, o l'\u00e0 'n'\u00e0rea de 22,823 km2.\nA n\u00f2rd de Sc\u00eeo gh'\u00e9 o quart\u00ea de Vrontados, m\u00e9ntre l'Ariop\u00f2rto Na\u00e7ion\u00e2le de l'\u00cezoa de Sc\u00eeo e a \u00e7it\u00e6 de Karfas se tr\u00eauvan qu\u00e0rche chil\u00f2metro ci\u00f9 a s\u00f9d do c\u00e9ntro.\nSt\u00f6ia.\nA z\u00f6na inta qu\u00e6 a-a giorn\u00e2 d'ancheu gh'\u00e9 a \u00e7it\u00e6 de Sc\u00eeo a l'\u00eaa za abit\u00e2 inte l'et\u00e6 cl\u00e0scica e bizant\u00ecnn-a, per\u00f2 no \u00e9mmo go\u00e6i testimoni\u00e0nse de qu\u00e9lla \u00e9poca. O vil\u00e0ggio o l'\u00e9 divent\u00f2u o c\u00e9ntro ci\u00f9 inport\u00e0nte de l'\u00eezoa apr\u00eauvo a-a costru\u00e7i\u00f3n do s\u00f2 f\u00f2rte, o cosc\u00ec d\u00eeto \"Kastro\", incomens\u00e2 da-i bizant\u00ecn into IX s\u00e9colo e pi-\u00e2 ci\u00f9 p\u00e0rte ezego\u00eea da-i zen\u00e9ixi tra o XV e o XVI s\u00e9colo. Co-a gr\u00e0nde cresci\u00e0nsa inti \u00e0nni do dom\u00ecnio da Ma\u00f3nn-a, a \u00e7it\u00e6 a l'\u00e0 incomens\u00f2u a svilup\u00e2se de f\u00eaua da-e mi\u00e2ge asc\u00ec e, in particol\u00e2, qu\u00e9sta z\u00f6na a l'\u00eaa ciam\u00e2 \"burghi\", m\u00e9ntre a p\u00e0rte fortific\u00e2 a l'\u00eaa d\u00eeta \"Civitas Chii\".\nA \u00e7it\u00e6 a l'av\u00e9iva tr\u00e6 p\u00f2rte, de qu\u00e6 d\u00f4e (a P\u00f2rta Magi\u00f4 e o Port\u00e8llo) se p\u00eauan v\u00e9dde anc\u00f3n a-a giorn\u00e2 d'ancheu, m\u00e9ntre a t\u00e8rsa a l'\u00e9 st\u00e6ta demol\u00eea, ins\u00e9mme a-a p\u00e0rte de mi\u00e2ge in sci\u00f4 m\u00e2, pe realiz\u00e2 o n\u00eauvo p\u00f2rto. O gov\u00e8rno da col\u00f2nia o l'av\u00e9iva a s\u00f2 s\u00eade into pal\u00e0sso Giustini\u00e0n, scito\u00f2u da-ar\u00e9nte a unn-a de p\u00f2rte da \u00e7it\u00e6 in sce l'\u00f2m\u00f2nima ci\u00e0ssa, e, s\u00f9bito a-o de la de mi\u00e2ge, gh'\u00eaa o pal\u00e0sso da C\u00f3rte Supr\u00eama. Dr\u00e9nto a-e mi\u00e2ge gh'\u00eaa asc\u00ec a c\u00e2za de l'ar\u00e7iv\u00e9scovo, l'uspi\u00e2 de S\u00e0n T\u00f6gno, 'na t\u00f4re co-a prex\u00f3n e a-o m\u00e0nco \u00e7\u00ecnque g\u00eaxe: qu\u00e9lla dedic\u00e2 a S\u00e0nta M\u00e0ia (unn-a de n\u00eauve par\u00f2cche cat\u00f2liche de l'\u00eezoa) con l'ar\u00e9nte \u00f6t\u00f6io di Disciplin\u00e0nti, qu\u00e9lla de S\u00e0n Z\u00f3rzo (ch'a l'\u00e9 vix\u00ecbile anc\u00f3n a-a giorn\u00e2 d'ancheu) e qu\u00e9lle de S\u00e0n M\u00e9nego, S\u00e0n Nic\u00f2lla e S\u00e0nt'Anast\u00e0zia. Co-o pas\u00e2 di \u00e0nni e l'aom\u00e9nto da popola\u00e7i\u00f3n se s\u00f3n manim\u00e0n svil\u00f9p\u00e6 \u00e2tri quart\u00ea d'in g\u00eeo a-o cast\u00e9llo, inti qu\u00e6 a st\u00e2va a ci\u00f9 p\u00e0rte da popola\u00e7i\u00f3n gr\u00eaga.\n'Sto svil\u00f9ppo chi o s'\u00e9 bruscam\u00e9nte arest\u00f2u co-o pas\u00e0ggio da \u00e7it\u00e6 inte mo\u00e9n di t\u00f9rchi, mom\u00e9nto da-o qu\u00e6 a l'\u00e9 incomens\u00e2 a decad\u00e9nsa de Sc\u00eeo. In particol\u00e2 a \u00e7it\u00e6 a l'\u00e9 st\u00e6ta devast\u00e2 da do\u00ee f\u00e6ti into XIX s\u00e9colo: pr\u00ecmma da-o mas\u00e2cro de Sc\u00eeo do 1822, o qu\u00e6 o l'\u00e0 port\u00f2u a l'amasam\u00e9nto de ci\u00f9 de 25.000 pers\u00f3nn-e e a m\u00ecssa in scciavit\u00f9 de t\u00e0nte \u00e2tre, e p\u00f6i da-o devast\u00e0nte teram\u00f2tto do 1881, f\u00e6ti ch'\u00e0n destr\u00fbto squ\u00e6xi do t\u00f9tto a \u00e7it\u00e6 ant\u00eega.\nA \u00e7it\u00e6 \"n\u00eauva\", costro\u00eea depo\u00ee o teram\u00f2tto, a l'\u00e9 st\u00e6ta pi-\u00e2 ci\u00f9 p\u00e0rte realiz\u00e2 seg\u00f3ndo o st\u00eele neocl\u00e0scico ma gh'\u00e9 de p\u00e0rte ci\u00f9 rec\u00e9nti, sp\u00e9cce o longom\u00e2 e i quart\u00ea de perifer\u00eea. Pi-\u00e2 s\u00f2 ricostru\u00e7i\u00f3n, o l'\u00e9 st\u00e6to pigi\u00f2u c\u00f3mme ez\u00e9npio a vix\u00ecnn-a \u00e7it\u00e6 de Sm\u00ecrne, in sci\u00e2 c\u00f2sta de l'\u00c0zia Min\u00f4. Into 1885 a popola\u00e7i\u00f3n de Sc\u00eeo a l'\u00eaa de ci\u00f9 \u00f2 m\u00eano 13.000 pers\u00f3nn-e, c\u00f3ntra e 120.000 a l'in\u00ec\u00e7io do XVI s\u00e9colo.\nTra e costru\u00e7io\u00ecn de qu\u00e9lli \u00e0nni se p\u00eaaun aregord\u00e2 a v\u00eagia mosch\u00eaa, d'ancheu a s\u00eade do mus\u00eao bizant\u00ecn, o pal\u00e0sso da bibliot\u00eaca \"Korais\" (a qu\u00e6, ch'a cont\u00eagne ci\u00f9 de 135.000 vol\u00f9mmi, a l'\u00e9 a s\u00eade da Galer\u00eea d'\u00c0rte Mod\u00e8rna e do Mus\u00eao do folcl\u00f4re asc\u00ec) e qu\u00e9llo de sch\u00eaue superi\u00f4ri.\nD'in g\u00eeo a-a ci\u00e0ssa Vounakiou s\u00f3n st\u00e6ti costro\u00eei i v\u00e0rri pal\u00e0ssi do gov\u00e8rno de l'\u00eezoa, co-a v\u00eagia mosch\u00eaa, o pal\u00e0sso do com\u00f9n e qu\u00e9llo de l'unit\u00e6 perif\u00e9rica, a mosch\u00eaa Bairakli e o p\u00e0rco comun\u00e2le, decor\u00f2u con de font\u00e0nn-e do per\u00eeodo \u00f2tom\u00e0n. Da-o c\u00e9ntro de 'sta ci\u00e0ssa chi a p\u00e0rte V\u00eea Kennedy, a qu\u00e6 a l'ariv\u00e2 sc\u00ecnn-a-a p\u00f2rta prin\u00e7ip\u00e2 inte mi\u00e2ge da \u00e7it\u00e6, coleg\u00e0ndose a-a c\u00e9ntro st\u00f2rico. Inta p\u00e0rte ci\u00f9 v\u00eagia de Sc\u00eeo a r\u00e6 de str\u00e0dde a l'areg\u00f2rda anc\u00f3n qu\u00e9lla de l'et\u00e6 de m\u00eazo e di t\u00ecpichi car\u00f3ggi l\u00ecguri, con t\u00e0nte strad\u00e9tte str\u00e9ite e pic\u00ecnn-e.\nPe c\u00f3ntra, a str\u00e0dda che da Ci\u00e0ssa Vounakiou a va v\u00e8rso s\u00f9d, ciam\u00e2 Aplotaria, a p\u00e0ssa dr\u00e8nto a-a \u00e7it\u00e6 v\u00eagia, da qu\u00e6 a n'\u00e9 a v\u00eea ci\u00f9 inport\u00e0nte. In sce 'sta str\u00e0dda chi gh'\u00e9 a ci\u00f9 p\u00e0rte di bit\u00eaghe e de ativit\u00e6 comerci\u00e2li da \u00e7it\u00e6, \u00f2spit\u00e6 in de costru\u00e7io\u00ecn f\u00e6te tra o XIX e o prin\u00e7\u00ecpio do XX s\u00e9colo. A-a f\u00ecn de l'Aplotaria, l\u00f3ngo 'na str\u00e0dda ch'a va v\u00e8rso lev\u00e0nte, gh'\u00e9 o \"Gymnasium\", fond\u00f2u into 1792 e a s\u00eade da di\u00f2cexi.\nA p\u00e0rte meridion\u00e2le da \u00e7it\u00e6 a l'\u00e9 o s\u00f2 quart\u00ea ci\u00f9 mod\u00e8rno, costro\u00eeo a part\u00ee da-o XX s\u00e9colo e in cont\u00ecnoa espansci\u00f3n. Inte 'sto quart\u00ea chi se tr\u00eavuan o Mus\u00eao Archiol\u00f2g\u00eeco, a s\u00eade de l'Universcit\u00e6 de l'Eg\u00eao, o c\u00e0npo da bal\u00f3n e o mus\u00eao mar\u00ectimo."}
{"id": "29529", "revid": "1211", "url": "https://lij.wikipedia.org/wiki?curid=29529", "title": "Gexa da Sacra Famiggia (R\u00f3mma)", "text": "A G\u00eaxa da S\u00e2cra Fam\u00ecggia o l'\u00e9 'n p\u00f2sto de c\u00f9lto cat\u00f2lico de R\u00f3mma, into quart\u00ea de Portuense.\nA l'\u00e9 st\u00e6ta ti\u00e2 sci\u00f9 into s\u00e9colo XX in sci\u00f4 prog\u00e8tto di archit\u00e9tti Mario Paniconi e Giulio Pediconi, e inaogur\u00e2 into 1978. A g\u00eaxa, vixit\u00e2 da-o P\u00e0ppa Gio\u00e2ne P\u00f2ulo II a-i 14 de Frev\u00e2 do 1994, a l'\u00e9 s\u00eade da par\u00f2chia co-o m\u00e6ximo n\u00f3mme \u201ca via Portuense\u201d, instito\u00eea da-o cardin\u00e2le vic\u00e2io Francesco Marchetti Selvaggiani a-i 14 d'Ag\u00f3sto do 1932 co-o decr\u00e9tto \"Cum sanctissima dominus\". A c\u00fba da g\u00eaxa a l'\u00e9 inte m\u00e0n da Congrega\u00e7i\u00f3n da S\u00e2cra Fam\u00ecggia de B\u00e8rgamo.\nA g\u00eaxa a l'\u00e9 a ci\u00e0nta ri\u00f3nda e a gh'\u00e0 de fi\u00e0nco in coi\u00f4zo canpan\u00ecn proget\u00f2u da l'archit\u00e9tto Gian Franco Filacchione (1987) co-\u00eena strut\u00fba de met\u00e0llo sott'a-a qu\u00e6 gh'\u00e9 'na p\u00f2rta de f\u00e6ro ch'a p\u00f2rta into giard\u00ecn di z\u00eaughi. Into fi\u00e0nco a s\u00f9d, into 2009, l'\u00e9 st\u00e6to costro\u00eeo in pic\u00ecn rel\u00eauio sol\u00e2re a \u00f4e astron\u00f2miche, pitu\u00f2u con co\u00ee pe est\u00e8rno da-o Marco Agrillo. Dr\u00e9nto o gr\u00e0nde presbit\u00eaio o l'\u00e9 domin\u00f2u da 'n gr\u00f2sso croxef\u00ecsso in sce 'n pan\u00e9llo r\u00f3sso, d\u00f3nde gh'\u00e9 raprezent\u00f2u i sc\u00ecnboli di qu\u00e0ttro evangel\u00ecsti e di epiz\u00f2ddi de l'\u00f9rtima \u00e7\u00e9nn-a e da pasci\u00f3n de Cr\u00ecsto f\u00e6to da l'art\u00ecsta Ennio Tesei (1979). A-o fi\u00e0nco dr\u00eeto de sto croxef\u00ecsso chi gh'\u00e9 'na p\u00e2a d'art\u00e2 ch'a raprez\u00e9nta a S\u00e2cra Fam\u00ecggia de N\u00e0zareth do Gian Franco Filacchione (2009). \nIn faccia, da l'\u00e2tra p\u00e0rte, de l'art\u00e2 magi\u00f4, der\u00ea a-o sp\u00e0\u00e7io do batist\u00eaio, ch'\u00e9 'n pan\u00e9llo polimat\u00e9rico de sog\u00e8tto astr\u00e6to f\u00e6to da l'art\u00ecsta Fernanda Tollemeto (1992) ch'o l'\u00e0 o t\u00ectolo \u201cOgni giorno rinasco ed \u00e8 la prima volta sempre (\u201cT\u00f9tti i gi\u00f3rni mi n\u00e0scio t\u00f3rna e l'\u00e9 de l\u00f3ngo a pr\u00ecmma v\u00f2tta\u201d), e in sci\u00e2 s\u00f2 manc\u00ecnn-a 'na b\u00e8lla pit\u00fba da M\u00e0ia co-o Banb\u00ecn in br\u00e0sso de 'n art\u00ecsta sconosci\u00fbo do s\u00e9colo XIX. A Via Crucis, in ciap\u00e9lle quadr\u00e2te de br\u00f3nzo, in g\u00eeo a-a s\u00e2la ri\u00f3nda da g\u00eaxa a l'\u00e9 de l'art\u00ecsta Paola De Gregorio (2000). Da l'\u00e0tra p\u00e0rte do presbit\u00eaio gh'\u00e9 a cap\u00e9lla feri\u00e2le decor\u00e2 con ic\u00f3nn-e de st\u00eele bizant\u00ecn do Po\u00e6 Cesar Hernandez da Congrega\u00e7i\u00f3n da S\u00e2cra Fam\u00ecggia."}
{"id": "29533", "revid": "1042", "url": "https://lij.wikipedia.org/wiki?curid=29533", "title": "Porchetto Sarv\u00e6go", "text": "O Porchetto Sarv\u00e6go (\"Porchetus Salvaticus\") o l'\u00e8 conosciuo qu\u00e6 aot\u00f4 do scrito \"Victoria Porcheti adversos impios Hebraeos\", un tratato antiebraico d\u00e6to a-e stampe a Pariggi da l'Aostin Giustinian into 1520.\nO visse \u00e0 Zena inta segonda meit\u00e6 do XIII seccolo. Membro de u\u00f1a de gren consciortaje da nobilt\u00e6 \u00e7ite\u00f1a zeneize, quella di Sarv\u00e6ghi, famiggia-abergo de parte goerfa.\nO so scrito o d\u00eav'\u00ease contestoalizzao inta fita re' de raporti tra zeneixi e ebrei, che tra o XII e o XIII seccolo comen\u00e7on \u00e0 \u00ease attivi inte m\u00e6xime cia\u00e7\u00e7e comerciale e inandion soventi de profiteive conlabora\u00e7ioin. T\u00e6 scangi favoin di confronti coltur\u00e6, specce inti ambiti da giografia e da cartografia, donde segge zeneixi che ebrei primezavan, da-i qu\u00e6 se svilupp\u00f2 asc\u00ec di dialloghi insce di temi religioxi. Pr\u00f3cupao pe l\u2019ecesciva avertua verso chi n'aiva riconosciuo o Figgio de D\u00ea, o Porchetto o vosse rimarc\u00e2 a supeioit\u00e6 do crestianeximo insce l'ebraiximo, non atrimenti da quant'aiva f\u00e6to di mercanti zeneixi, protagonisti de \u00e7erte \u00e7ellebre dispute con di ebrei: o l'\u00e8 o caxo de quella sostegnua da-o Ghigermo Arfachin a \u00c7euta into 1179 e de quella ch'a vidde protagonista l'Inghetto Contardo \u00e0 Maiorca into 1276 (\u00f2 1280, \u00f2 1286), quest\u2019urtima d\u00e6ta a-e stampe into XVI seccolo e ogetto di studdi de l'Aostin Giustignan.\nDo resto o m\u00e6ximo Giustignan, inti so \"Castigatiscimi annali\" edditi do 1537, sotta l\u2019anno 1299, doppo avei parlao de l'ar\u00e7ivesco Porchetto Spinnoa, o scrive che \u00abra \u00e7itt\u00e6 a l'ha havuo un atro \u00e7itten nominao Porchetto Sarv\u00e6go, ro qu\u00e2 o l'\u00e8 st\u00e6to monnego cartusiense et o l'ha compilao un libero, intitolao \"Vittoria contra hebreos\", chi \u00e8 ro megio che se tru\u0153ve in questa materia. Et mi per utilit\u00e6 dri studiosi et per hon\u00f4 dra pattria l\u2019ho f\u00e6to stamp\u00e2 a Pariggi. Ha e\u00e7iand\u00ea ro Porchetto compilao un atro libero intitolao \"De entibus trinis et unis\", ro qu\u00e2 se conserva intra libraria dro convento de San Domennego\u00bb (c. CXIIIr). O Raffe' Sorvan asc\u00ec, into 1667, o l'elogiava o val\u00f4 di \u0153uvie do Porchetto, aregordandone asc\u00ec a segonda, \u00ababondante de misterioze, e sottiriscime speculatioin, che rendan inmort\u00e2 ro nomme dro so Aot\u00f4\u00bb (p. 245).\nI so scriti ebban donca inti seccoli 'na grande nominata: ma a biografia do Porchetto a l'aresta estremamente lacunoza e in\u00e7erta, e l\u2019erudi\u00e7ion \u00e7ite\u00f1a a-o l'ha soventi confuzo con di omonnimi, atribuindoghe otr'a-a produ\u00e7ion lettiaia 'n\u2019attivit\u00e6 pubbrica asc\u00ec. A dificortoza identifica\u00e7ion a l'\u00e8 in bo\u00f1a sostan\u00e7a dovua a-a struttua tipicamente zeneize de l'abergo, l\u2019organizza\u00e7ion famili\u00e2 de natua privatistega ch'a l'arec\u0153ugge inte 'n unnico \"clan\", con unnica denomina\u00e7ion e unnico stemma, de cazadde diferente lig\u00e6 da di interesci econommico-polittichi (into commer\u00e7io interna\u00e7ion\u00e2 asc\u00ec) e contiguit\u00e6 resciden\u00e7i\u00e2 urba\u00f1a. Inte l'abergo di Sarv\u00e6ghi, inti urtimi anni do Duxento ghe conflu\u00ec tr\u00e6 famigge d\u2019origgine conso\u00e2, i Noela, i Streggiaporchi e i Porchi, ch'assonsan comme emblema un lion rampante e ebban e proppie caze a l'interno da \u00e7enta mu\u00e6a \u00e7ite\u00f1a do IX seccolo, inte 'n\u2019ampia zona a-i p\u00ea da c\u0153ullia do Castello.\nRiguardo a-o Porchetto, a m\u00e6xima apartenen\u00e7a a l'Orde certoxin, insediaose into zeneize co-a Badia de San B\u00e6rtom\u00ea da Certoza proppio inti anni do tardo Duxento, segnal\u00e2 da-o Giustignan, a no tr\u0153uva a-o stato atto\u00e2 atra documenta\u00e7ion se non a tradi\u00e7ion erudia. Un impli\u00e7\u00e7ito sostegno a-a so apartenen\u00e7a a l'Orde ecclexastego o p\u0153u d'atro canto \u00ease ritrovao into tittolo de l'atro tratao (anc\u0153u perduo) \u00e0 l\u00ea atribuio da-o Giustignan, \"De entibus trinis et unis\": un tittolo e 'n argomento che diffi\u00e7ilmente p\u0153uan \u00ease riconduti a-a cortua de 'n mercante \u00f2 de 'n laico. De conseguen\u00e7a, restan de in\u00e7erta atribu\u00e7ion di atre izo\u00e6 atesta\u00e7ioin documentaie, che convegne comonque riport\u00e2.\nO pori\u00e6 \u00ease riferio a-o Porchetto no tanto quello groppo de chitan\u00e7e e procue che into 1267 o l'atesta comme 'n Porchetto Streggiaporco o segge morto lasciando a mog\u00ea Maja e i figgi Samoele, Scimon, Zane, Andriollo e Pein, quanto ciutosto o f\u00e6to che into 1271 l'\u00e8 documentao Zane, e 'n atro Porchetto e Samuele, di qu\u00e6 no l'\u00e8 indicao a paternit\u00e6. De ciu, un non megio identificao Porchetto Sarv\u00e6go o comercia de seguo \u00e0 Caf\u00e0 into 1289, mentre o 12 arv\u00ee 1294 o Porchetto Sarv\u00e6go de Samoele o ri\u00e7eive da Peo Sarv\u00e6go a somma de 52 lie, 4 sodi e 7 din\u00e6 da invest\u00ee inti so comer\u00e7i. E va aregordao ancon che un Porchetus Salvaticus into 1295, dementre ch'\u00e0 Zena l'\u00e8 in alestimento a flotta pe combatte Vene\u00e7\u00e7ia, o l'\u00e8 un di quattro ambascioei zeneixi invi\u00e6 \u00e0 pappa Bonifa\u00e7\u00e7io VIII, o qu\u00e6 o l'avi\u00e6 imposto una tregoa fra-e doe \u00e7itt\u00e6 in lotta.\nO prof\u00ee biograffico megio ricostruibbile \u2013 sen\u00e7a che d'atro canto segge poscibbile conlig\u00e2lo con segue\u00e7\u00e7a a l'aot\u00f4 da \"Victoria adversus impios hebreos\" \u2013 o l'\u00e8 quello de 'n Porchetto condan Ghigermo Sarv\u00e6go. O 25 mazzo 1299 o fu un di doi ambascioei zeneixi che stipulon \u00e0 Milan o tratao de paxe con Vene\u00e7\u00e7ia mediao da-o Mat\u00ea Visconte, cosc\u00ec comme o 9 mazzo 1301, in Zena, o renov\u00f2 \u00e0 nomme do Comun o tratao co-o Carlo d\u2019Angi\u00f2 (a-a primma aprova\u00e7ion do qu\u00e6, o 2 zugno 1300, gh'aiva foscia prezen\u00e7iao comme testimonnio o \u00abPorchetus Salvaigus\u00bb). Into m\u00e6ximo 1301, o \u00abnobilis vir Porchetus Salvaticus quondam Guillielmi\u00bb o l'\u00e8 incaregao de sorvintende a reda\u00e7ion de doi \"Libri Iurium\" do Comun, identific\u00e6 atoalmente comme \"Liber A\" e \"Duplicatus\", a qu\u00e6 stezua a l'\u00e8 afi\u00e2 a-o scrivan Rolandin de Ricardo. O Porchetto Sarv\u00e6go do condan Ghigermo o l'\u00e8 ancon vivente into 1313, quand'o concludde o maiezzo da figgia Catt\u00e6\u00f1a co l'Antogno Marfante (do qu\u00e6 un omonnimo \u00abPorchetus\u00bb o l'\u00e8 in cren\u00e7a ancon into 1329), o conduxe di opia\u00e7ioin finan\u00e7iaie co-o fr\u00e6 Domennego e, za viddoo, o spoza a Mainetta figgia de l'illustre Lamba Doia. Se p\u0153u solo supo\u00f1e che-o Porchetto o segge morto in gio a-o 1315.\nBibliografia.\nPe-o defonto Porchetto, a viddoa Maja, Zane e Samoele e l'atro Porchetto tutti Streggiaporchi into 1271 e pe Scimon, Samoele, Peo e Zane figgi do condan Porchetto Streggiaporco e de Maja into 1267, Archivvio de Stato de Zena, \"Scriven Antighi\", 70 (Ghigermo de San Zorzo), cc. 3v-4r (15 luggio 1271), 4r (15 luggio 1271), 4r-v (15 luggio 1271), 4v (15 luggio 1271), 252v-253r (5 ottobre 1267), 253r (5 ottobre 1267), 253r-v (5 ottobre 1267), 260v (15 ottobre 1267); pe Porchetto Sarv\u00e6go figgio do Samoele, ibid., 97 (Ambr\u0153uxo Rapallo), c. 154v (12 arv\u00ee 1294); pe-o Porchetto e Domennego Sarv\u00e6go fu Ghigermo, ibid., 101 (Ambr\u0153uxo Rapallo), cc. 35v-36r (22 mar\u00e7o 1313), 55v-57r (4 arv\u00ee 1313), 57r-58r (3 arv\u00ee 1313), 63v-64r (11 arv\u00ee 1313), 84r-v (18 luggio 1313), 93r-94v (22 agosto 1313), 95v-96r (22 ag. 1313); pe-o Porchetto Sarv\u00e6go e o defonto Lanfranco so figgio, ibid., 263/II (Zane Gallo), c. 192v (17 frev\u00e2 1329); \"Manoscriti\", 496: \"\u00c6rbo genialoggico da famiggia Sarv\u00e6ga\", pp. 126 s.; Biblioteca \u00c7ivvica Beio, Mss., M.R.IX.2.23: F. Federighi, \"Scrutinnio dra Nobilt\u00e6 Ligustica composto da l'eccellentiscimo senat\u00f4 Federigo Federighi \u00e0 uzo de l'illustriscimo segn\u00f4 Tomaxo Franzon condan Tomaxo\" (XVII secolo), c. 71r; ibid., M.R.IX.5.5: G. Giscardi, \"Origine e fasti dre nobile famigge de Zena\", IV (anno 1774), p. 1771;\n\"I libbri Iurium da Repubrica de Zena\", I, 6, a cua de M. Bibolin, Zena 2000, pp. ghe-VII, XIX, XXII, XXVI; I, 7, a cua de E. Pravexin, Zena 2001, docc. 1226 (25 mazzo 1299), 1227-1228 (1\u00b0 luggio 1299), 1229 (5 zugno 1299), 1230 (10 zugno 1299), 1231 (25 zugno 1299), 1232 (12 zugno 1299), 1233 (25 zugno 1299), 1234 (5 zugno 1299), 1236 (2 zugno 1300), 1239 (9 mazzo 1301)."}
{"id": "29534", "revid": "1042", "url": "https://lij.wikipedia.org/wiki?curid=29534", "title": "Caf\u00e0", "text": ""}
{"id": "29535", "revid": "9299", "url": "https://lij.wikipedia.org/wiki?curid=29535", "title": "L'Inconnue de la Seine", "text": "L'Inconnue de la Seine (Zeneise: \"a Desconosciua da Senna\") a l'ea unna d\u00f2nna mai identific\u00e2 a qu\u00e6 mascara putativa a l'\u00e9 devegnua un app\u00e6gio avvoxou in sc\u00ea miage de case di artisti apreuvo a-o 1900. A s\u00f2 caa a l'\u00e0 inspiou numerose euvie letti\u00e4ie. Inti Stati Unii, a mascara a l'\u00e9 conosciua asci comme \"La Belle Italienne\", A bella italia\u00f1a.\nIst\u00f6ia.\nSegondo unna st\u00f6ia repetua despesso, o c\u00f2rpo da zoene o l'e st\u00e6to trou feua do sciumme da Senna a-a Quai du Louvre in Parigi in sci\u00e2 fin do 1880. D\u00e6to ch'o c\u00f2rpo o no mostrava nisciun marco de violensa, v\u00ebgne sospettou o suicidio. Segondo a st\u00f6ia un pat\u00f2logo de l'obit\u00f6io de Parigi o l'ea arrestou cosc\u00ec tanto imprescionou da-a seu bellessa da sentise de f\u00e2 unna mascara funebre de \u00e7eia co-o carco da s\u00f2 faccia. No l'\u00e9 confermou se l'esprescion da faccia a p\u00f2sse represent\u00e2 quella de unna perso\u00f1a neg\u00e2.\nSegondo o disegnat\u00f4 o Georges Villa, ch'o l'\u00e0 re\u00e7evuo questa informa\u00e7ion da-o s\u00f2 meistro, o pitt\u00f4 Jules Joseph Lefebvre, o carco o l'ea st\u00e6to piggiou da-a faccia de unna zoene modella ch'a l'ea m\u00f2rta de tubercolosi pe-o 1875, ma a no l'arresta nisciu\u00f1a traccia do carco origin\u00e2. Segondo di atri acconti, a mascara a l'ea st\u00e6ta f\u00e6ta in sci\u00e2 base da faccia da figgia de un fabricat\u00f4 de mascare in Germania. L'identit\u00e6 da zoene a no l'\u00e9 st\u00e6ta mai descoverta. A Claire Forestier a l'\u00e0 stimmou che l'et\u00e6 da modella no dovieiva \u00ebse ci\u00f9 de 16 anni, d\u00e6ta a conscistensa da pelle.\nInti anni apreuvo, vegni\u00e0 produto numerose c\u00f2pie. E c\u00f2pie avi\u00e6 ea devegnue un app\u00e6gio de m\u00f2dda, sciben morboso,inta so\u00e7iet\u00e6 Bohemia\u00f1a Parigi\u00f1a. O Albert Camus o l'\u00e0 comparou o seu f\u00e6toriso enigmatico \u00e0 quello da Mona Lisa, \u00e0 evoc\u00e2 tente specula\u00e7ioin in sce qu\u00e6 indi\u00e7i l'esprescion \u00e0 l'apparensa feli\u00e7e, scheuv\u00e2 comme stranniamente se\u00f1a, in sci\u00e2 seu faccia a poesse offr\u00ee \u00e0 prop\u00f2xito da s\u00f2 vitta, a s\u00f2 m\u00f2rte, e o s\u00f2 r\u00f6so inta so\u00e7iet\u00e6.\nA popolarit\u00e6 da figua a l'\u00e9 asc\u00ec de interesse pe l'ist\u00f6ia di media d'arte, in rela\u00e7ion co-a seu ancia reprodu\u00e7ion. o carco origin\u00e2 o l'\u00e9 st\u00e6to fotografou, e da-i negativi da pellicola l'\u00e9 st\u00e6to creou di neuvi carchi. Questi neuvi carchi i mostravan di detaggi che de n\u00f2rma en persci inte c\u00f2rpi recovi\u00e6 da l'\u00e6gua, ma l'apparente preserv\u00e2se di m\u00e6ximi inta faccia do carco paivan solo de rinfors\u00e2 a seu autenti\u00e7it\u00e6.\nO critico o Al Alvarez o l'\u00e0 scrito into seu libbro in sc\u00ee sui\u00e7idi, \"The Savage God\" (Zeneise: O Dio sarv\u00e6go): \"Me v\u00ebgne dito che unna genera\u00e7ion intrega de zoene todesche modellan a seu caa in sci\u00f4 s\u00f2 aspeto.\" Segondo o Hans Hesse de L'Universcit\u00e6 do Sussex, o Alvarez o rep\u00f2rta, \"A Inconnue a l'ea devegnua l'ide\u00e2 er\u00f2tico do periodo, comme o l'ea a Bardot pe i anni '50. L\u00ea o pensa che attoe todesche comme a Elisabeth Bergner se modellavan in sci\u00f4 s\u00f2 aspeto. In sci\u00e2 fin a Greta Garbo a sai\u00e0 quella che \u00e2 descarreghi\u00e0 comme paradigma.\"\nPe-o 2017 un laoeuio ciammou \"L'Atelier Lorenzi\" inte Arcueil o l'\u00e0 f\u00e6to di gessi de unna mascara da m\u00f2rte do dixineuven secolo, che a parri\u00e6 \u00ebse quella de \"L'Inconnue de la Seine\".\nRepresenta\u00e7ioin artistiche.\nLettiatua ingleise.\nLettiatua da Gran Bretagna.\nA men\u00e7ion a ci\u00f9 antiga a s'attreuva inta novella do Richard Le Gallienne into 1900 ciamm\u00e2 \"The Worshipper of the Image\" (Zeneise: L'adorat\u00f4 de l'imagine), into qu\u00e6 un poeta ingleise o se innamoa da mascara, co-a conseguensa che a s\u00f2 figgia a moi\u00e0 e a s\u00f2 mogg\u00ea a moi\u00e0 de sui\u00e7idio.\nUnn'imagine de L'Inconnue a l'\u00e9 st\u00e6ta deuvi\u00e2 inta coverti\u00f1a pe-o romanso de mist\u00ebio de st\u00f6ie de famiggia \"A Habit of Dying\" (Zeneise: Un andio de mo\u00ee) do DJ Wiseman.\nLettiatua do N\u00f2rd America.\nL'Inconnue a l'\u00e9 st\u00e6ta \u00e7itt\u00e2 into romanso do William Gaddis do 1955 \"The Recognitions\" (Zeneise: I Conoscimenti).\n\"My Heart for Hostage\" (Zeneise: O m\u00e6 cheu pe ostagio) do Robert Hillyer asc\u00ec o cont\u00ebgne unna scena donde o protagonista o vixita un obit\u00f6io pe vedde se \"L'Inconnue\" a l'\u00e9 a faccia da seu am\u00e2.\nA Caitl\u00edn R. Kiernan a scrive in sc\u00ea \"L'Inconnue\" inta parte do modello pe-a Resusci Anne into s\u00f2 romanso \"The Drowning Girl\" (Zeneise: a zoene neg\u00e2, 2012). A st\u00f6ia a l'\u00e9 ben ben lig\u00e2 co-e tematiche e e imagine do libbro.\nA v\u00ebgne \u00e7itt\u00e2 comme l'origine do mannechin da CPR da-o Chuck Palahniuk inte \"Exodus\", unna st\u00f6ia de \"Haunted\" (Zeneise: infestou).\nA Temperance Brennan, unna antrop\u00f2loga forensa personaggio da Kathy Reichs, a discutte do caso de \"L'Inconnue de la Seine\" co unna collega into romanso crimin\u00e2 do 2021 \"The Bone Code\" (Zeneise: o c\u00f2dixe Bone).\nA v\u00ebgne \u00e7itt\u00e2 asc\u00ec inte \"Letters from Paris\" (Zeneise: lettie da Parigi) da-a Juliet Blackwell, ch'a l'\u00e0 produto unna narrativa speculativa de \"L'Inconnue\" inte forma de flashbacks, imprenstandoghe o nomme de Sabine.\nLettiatua franseise.\nO Maurice Blanchot, ch'o posseddeiva u\u00f1a de mascare, o l'\u00e0 descrita comme \"unna zoene co-i euggi serr\u00e6, anim\u00e2 da un f\u00e6toriso cosc\u00ec relassou e a s\u00f2 agio ... che i poeivan credde che a f\u00efse neg\u00e2 inte un instante de feli\u00e7it\u00e6 estrema\".\nInto romanso do Louis Aragon do 1944 \"Aur\u00e9lien\", \"L'Inconnue\" a piggia parte inte un r\u00f2llo de importansa comme che un di personaggi princip\u00e6 o \u00e7erca de renzoven\u00ee a mascara co-o deuvio de varie fotografie. inti primmi anni '60, o Man Ray o l'\u00e0 contribuito con de fotografie pe unna neuva edi\u00e7ion de l'euvia.\nInto 2012, o Didier Blonde o l'\u00e0 scrito un romanso ciammou \"L'Inconnue de la Seine\", in sce un \u00f2mmo in Parigi ch'o descreuve unna c\u00f2pia da mascara inte un nego\u00e7io de antiqu\u00e4io, e ch'o \u00e7erca d'attrov\u00e2 de ci\u00f9 in sci\u00e2 zoena ch'a n'\u00e0 f\u00e6to da modello.\nLettiatua todesca.\nO protagonista do solo romanso do Rainer Maria Rilke, \"Die Aufzeichnungen des Malte Laurids Brigge\" (Zeneise: i scriti do Malte Laurids Brigge, 1910), o reflette:\"O fondou che mi vixito tutti i giorni o l'\u00e0 doe mascare appeise vexin a-a s\u00f2 p\u00f2rta. A faccia de unna zoene ch'a l'\u00e9 neg\u00e2, che quarched'un o l'\u00e0 copi\u00e2 d'inte l'obit\u00f6io perch\u00e9 a l'ea belliscima, perch\u00e9 a l'ea ancon l\u00ec ch'a fava un f\u00e6toriso, perch\u00e9 o s\u00f2 f\u00e6toriso o l'ea cosc\u00ec ingannat\u00f4 - comme \u00e0 pens\u00e2 ch'o savesse\"Into 1926 o Ernst Benkard o pubriche \"Das ewige Antlitz\" (Zeneise: A faccia eterna), un libbro in sce 126 maschere funebre, pe scrive in sci\u00f4 n\u00f2stro soggetto che l\u00ea a l'\u00e9 \"comme unna parpaggeua delic\u00e2 pe noiatri, che, sensa gena e eufrica, sgoratta drento inta lampa da vitta, e bruxa e seu ae sott\u00ee.\"\nInto romanso do Reinhold Conrad Muschler do 1934 un best-seller traduto dapetutto, \"Die Unbekannte\" (Zeneise: A desconosciua) o conta da st\u00f6ia add\u00f4\u00e7i\u00e2 do destin da Madeleine Lavin, unna \u00f2rfana provin\u00e7i\u00e2 ch'a s'\u00e9 innamo\u00e2 do plomatico britannico o Lord Thomas Vernon Bentick e, dapeu de unna rela\u00e7ion romantica, a commette sui\u00e7idio inta Senna a-o momento che o Bentick o f\u00e2 retorno a-a s\u00f2 impromissa. Questo romando o dev\u00ebgni\u00e0 un film da-o m\u00e6ximo nomme into 1936.\nVegniva dito che un pat\u00f2logo o l'aiva registrou a faccia de unna d\u00f2nna zoene no indentific\u00e2 che, pe l'et\u00e6 de 16 anni, segondo a s\u00f2 st\u00f6ia, a l'ea st\u00e6ta trov\u00e2 neg\u00e2 into sciumme da Senna \u00e0 Parigi, pe-a fin di anni 80 do 1800.O pat\u00f2logo de l'obit\u00f6io de Parigi o l'ea arrestou cosc\u00ec imprescionou da-a s\u00f2 bellessa che o l'aiva travaggiou pe oe solo per ottegn\u00ee un gesso da s\u00f2 faccia. A l'ea st\u00e6ta conscider\u00e2 cosc\u00ec bella che un louante o l'aiva dito: \"a seu bellessa a levava o respio, e a mostrava p\u00f6chi marchi de stress a-o momento da m\u00f2rte. M\u00e4i o l'incantava che mi saveiva che unna bellessa cosc\u00ec a l'ea da \u00ebse preserv\u00e2.\" O carco o l'ea conosciuo asc\u00ec comme a \"D\u00f2nna ch'a l'incanta\", un nommeagio ch'o no l'\u00e9 mai rimasto. O carco o l'ea st\u00e6to comparou asc\u00ec co-a \"Monnalisa\", e atri famoxi dipinti e scultue, cosc\u00ec tanto che, inti anni \u00e0 vegn\u00ee, c\u00f2pie c\u00f2pie da mascara e devegnian de figue a-a m\u00f2dda inta so\u00e7iet\u00e6 da Boheme parigi\u00f1a. Atri acconti an decciarou che o carco o l'ea st\u00e6to piggiou da unna zoene mantegnua todesca (\u00f2 asc\u00ec vegne contou d'\u00ebse a figgia natur\u00e2, sciben che illegittima, de l'\u00f2mmo) ch'a l'\u00e0 partorio o figgio do fabricat\u00f4 de mascare ch'o l'\u00e0 venduo o gesso e dapeu commisso suicidio (inta Senna) quande o s\u00f2 piccin o l'ea appe\u00f1a nasciuo.\nDi atri exempi i s'attreuvan inte:\nLettiatua slava.\nO poeta ceco o V\u00edt\u011bzslav Nezval o l'\u00e0 scrito a poexia \"Nezn\u00e1m\u00e1 ze Seiny\", inspi\u00e2 da questa st\u00f6ia, into 1929.\nA poexia do Vladimir Nabokov do 1934 \"L'Inconnue de la Seine\", scrito in Ruscio, o l'ea st\u00e6to pubricou \u00e0 \"Poslednie Novosti\". O l'\u00e9 st\u00e6to discusso che a poexia a l'\u00e0 de ci\u00f9 da f\u00e2 co-o mito slavo da rusalka che co-a m\u00e6xim mascara.\nBalletto.\nInto 1963, o Bentley Stone o l'\u00e0 corriografou unna verscion de \"L'Inconnue\" inte muxica da-o Francis Poulenc pe-o Stone-Camryn Ballet. o l'\u00e0 f\u00e6to a premi\u00e8re con un cast ch'o l'includdeiva a Ruth Ann Koesun e o John Kriza. Questo balletto o vegni\u00e0 portou into American Ballet Theatre into 1965, co-a Koesun e o Kriza ch'i repiggian i seu r\u00f2lli, e con a Christine Sarry into r\u00f2llo da \"Zoene do sciumme\".\nFilm.\nA direttoa a Agn\u00e8s Varda parla de \"L'Innconnue\" into s\u00f2 document\u00e4io do 1988 \"Jane B. par Agn\u00e8s V.\" onde l\u00ea a compara o dexid\u00ebio da Jane Birkin' de \u00ebse famosa ma an\u00f2nima comme l'\u00e9 o st\u00e6to de \"L'Inconnue\".\nMuxica.\n\"L'Inconnue\" a l'\u00e9 a traccia numero quattro de l'Album do duo Beach House do 2018, \"7\". O gruppo todesco de bitpop Welle:Erdball o l'\u00e0 misso \"L'Inconnue de la Seine\" into s\u00f2 Album do 2017 \"Gaudeamus Igitur\".\n\"Rescue Annie\" asc\u00ec o conta unna verscion da st\u00f6ia in sci\u00f4 Album do Frank Turner do 2019 \"No Man's Land\".\nA \"CPR d\u00f2ll\".\nA faccia da d\u00f2nna desconosciua a l'\u00e9 st\u00e6ta deuvi\u00e2 comme pe-a testa da do mannechin da primmo soccorso a Resusci Anne. A l'\u00e9 st\u00e6ta cre\u00e2 da-o Peter Safar e o Asmund Laerdal into 1958 a l'\u00e0 incomensou \u00e0 \u00ebse deuvia ito 1960 inte numeroxi corsi de reanima\u00e7ion cardio-pormon\u00e2. Pe questa raxon, a faccia a l'\u00e9 st\u00e6ta ciamm\u00e2 \"a faccia a ci\u00f9 bax\u00e2\" de tutti i tempi."}
{"id": "29538", "revid": "1211", "url": "https://lij.wikipedia.org/wiki?curid=29538", "title": "Sarco device", "text": "O Sarco pod (\u00f2 Pegasos) o l'\u00e9 un dispoxitivo \u00f2 machina ch'o consciscte inte unna capsula stamp\u00e2 in 3D ch'a se peu destacc\u00e2 mont\u00e2 in sce unna base ch'a cont\u00ebgne un \u00e7ilindro de az\u00f2to liquido cosc\u00ec da mo\u00ee pe suicidio pe mezo de asfixia con di gazzi inerti. \"Sarco\" l'\u00e9 curto pe \"sarc\u00f2fago\". O l'\u00e9 deuvio in congiun\u00e7ion de gazzi inerti (az\u00f2to) ch'o l'evita panico, senso de soffoca\u00e7ion e de lutta primma de cazze inconscienti, conosciua comme resposta d'allarme ipercapnica:\u200a45\u200a caxon\u00e2 da-a presensa de arta concentra\u00e7ion de di\u00f2scido de carb\u00f2nio into sangue. O Sarco o l'\u00e9 st\u00e6to inventou da-o promot\u00f4 pe-a campagna de l'\u00e9utanaxia o Philip Nitschke into 2017. O Nitschke o l'\u00e0 dito into 2021 che o l'\u00e0 cercou e re\u00e7evuo do conseggio leg\u00e2 in sce l'app\u00e6gio e a seu legalit\u00e6 in Svissera.\nIst\u00f6ia.\nO Sarco o l'\u00e9 unn'espanscion da m\u00f2rte ip\u00f2scica proveddua da-o deuvio de unna borsa da suicidio. Tente perso\u00f1e e no conscideran l'\u00e9utanaxia pe mezo da borsa da suicidio pe de raxoin estetiche, \u00f2 e se sentan claustrof\u00f2biche drento de unna borsa. O Nitschke \u00f4 ciamma o \"fatt\u00f4 da borsa de plastega\". O Sarco o provedde unna solution \u00e0 queste obie\u00e7ioin.\nMeccaniche.\nAccesso a-o Sarco o v\u00ebgne controllou da un test online pe ammesu\u00e2 a salute ment\u00e2. Se chi o l'applica o passa, o re\u00e7eive un c\u00f2dixe d'accesso \u00e0 un app\u00e6gio Sarco ch'o fon\u00e7ionni\u00e0 pe 24 oe.\nChi o deuvia o Sarco o peu scerne segge unna vista scu\u00e2 o transparente da-a capsula. A vista transparente a v\u00ebgne scernia se o dexidea de transport\u00e2 a machina inte un p\u00f2sto particul\u00e2 pe vedde unna \u00e7erta vista da-a machina. L'invent\u00f4 o credde che \"quande ti meui o l'\u00e9 de seguo un fatt\u00f4 importante\".\nA capsula do Sarco a provedde un ammerm\u00e2 rapido do livello de oscigeno intanto ch'a maint\u00ebgne livelli basci de dioscido de carb\u00f2nio. \u00c0 l'attiva\u00e7ion, 4 litri (1.1\u00a0galloin americhen) de az\u00f2to liquido i caxo\u00f1an a cheita di livelli de oscigeno in scilensio \u00e0 meno do 5% in meno de un menuto. Segondo o Nitschke, 'Chi l'occupa o sciacca o pomello e a capsula a l'\u00e9 impia con l'az\u00f2to. O senti\u00e0 un p\u00f6co de vertigine ma da l\u00ec \u00e0 p\u00f6co o perdi\u00e0 fito a conoscensa pe dapeu mo\u00ee'.\nDesign e manifattua.\nO design do dispoxitivo a l'\u00e9 unna conlabora\u00e7ion intra o Nitschke e o designer industri\u00e2 Ollandeise o Alexander Bannink.\nO Sarco o l'\u00e9 stampou in 3D in se\u00e7ioin ch'ammesuan 1,000 pe 500 pe 500 millimetri (39 pe 20 pe 20\u00a0die). O software do design o permette de cre\u00e2 app\u00e6gi de mesue desp\u00e6ge \u00e0 segonda de dimenscioin do cliente. O Nitschke o l'\u00f2 dito che che o design o l'intende de pai quello de unna navi\u00e7ella spa\u00e7i\u00e2, pe d\u00e2 l'idea \u00e0 chi \u00e2 deuvia de sentise comme se i fessan un vi\u00e6gio into \"grande otra\".\nO Nitschke o l'\u00e0 misso in cian de relasci\u00e2 o progetto do Sarco in open source pe-o 2019.\nRea\u00e7ioin.\nO Thaddeus Pope, un bioeticista da Scheua de lezze Mitchell Hamline, o l'\u00e0 dito che a debattua in sci\u00f4 Sarco a poeiva resurt\u00e2 inte unna neuva mainea de approci\u00e2 e op\u00e7ioin de fin de vitta da parte di legislato\u00ee, e o decciara che \"Questo o poeiva \u00ebse ci\u00f9 grande o importante do m\u00e6ximo Sarco\" e che o Dr. Nitschke o l'\u00e9 apreuvo \u00e0 \"inlustr\u00e2 e limita\u00e7ioin do modello medico and fors\u00e2 niatri \u00e0 pens\u00e2ghe.\"\nI critichi i l'an descrito o dispoxitivo comme \"unna cammia \u00e0 gazzo glorific\u00e2\", e atri i l'an montou de preoccupa\u00e7ioin into reisego de rende o suicidio glamour, e o porrieiva port\u00e2 \u00e0 un \"contagio de suicidi \" ch'o p\u00f2sse inspi\u00e2 ci\u00f9 suicidi."}
{"id": "29539", "revid": "12052", "url": "https://lij.wikipedia.org/wiki?curid=29539", "title": "Sc\u00eeo (unit\u00e6 perif\u00e9rica)", "text": "L'unit\u00e6 perif\u00e9rica de Sc\u00eeo (in gr\u00eago mod\u00e8rno: \u03a0\u03b5\u03c1\u03b9\u03c6\u03b5\u03c1\u03b5\u03b9\u03b1\u03ba\u03ae \u03b5\u03bd\u03cc\u03c4\u03b7\u03c4\u03b1 \u03a7\u03af\u03bf\u03c5, pronon\u00e7i\u00f2u a l'\u00e9 unn-a de unit\u00e6 perif\u00e9riche da Gr\u00eacia, scito\u00e2 inta perifer\u00eea de l'Eg\u00eao Setentrion\u00e2le. A capit\u00e2le de l'unit\u00e6 perif\u00e9rica a l'\u00e9 a \u00e7it\u00e6 de Sc\u00eeo, scito\u00e2 in sce l'\u00eezoa co-o m\u00e6ximo n\u00f3mme. \nInto terit\u00f6io de 'sta sudivix\u00f3n aministrat\u00eeva chi s\u00f3n incl\u00fbze e tr\u00e6 \u00eezoe de Sc\u00eeo, Psara e En\u00f9ssa, \u00f3ltre che 'na s\u00e9rie de \u00eezoe ci\u00f9 pic\u00ecnn-e, dezabit\u00e6, t\u00f9tte into M\u00e2 Eg\u00eao (a ci\u00f9 inport\u00e0nte de qu\u00e9ste a l'\u00e9 Antipsara). \nAministra\u00e7i\u00f3n.\nL'unit\u00e6 perif\u00e9rica de Sc\u00eeo a l'\u00e9 spart\u00eea in tr\u00e9i com\u00f9n. Qu\u00e9sti, indich\u00e6 co-i n\u00f9meri da m\u00e0ppa a-a dr\u00eeta, s\u00f3n:\nPrefet\u00fba.\nA crea\u00e7i\u00f3n de l'unit\u00e6 perif\u00e9rica a \u00f2gni m\u00f2ddo a l'\u00e9 o fr\u00fbto de 'na rif\u00f3rma rec\u00e9nte. Def\u00e6ti a l'\u00e9 intr\u00e2 in vig\u00f4 s\u00f4lo a-o 1\u00b0 de zen\u00e2 do 2011, inte l'\u00e0nbito do cosc\u00ec d\u00eeto progr\u00e0mma \"Kallikratis\", co-o qu\u00e6 a l'\u00e9 st\u00e6ta sopr\u00e8ssa a cosc\u00ec d\u00eeta prefet\u00fba de Sc\u00eeo (in gr\u00eago \u039d\u03bf\u03bc\u03cc\u03c2 \u03a7\u1f76\u03bf\u03c5), da-o m\u00e6ximo terit\u00f6io ma con de sudivixo\u00ecn difer\u00e9nti.\nIn particol\u00e2 i com\u00f9n chi incl\u00fbzi s\u00f3n st\u00e6ti riorganiz\u00e6 seg\u00f3ndo a tab\u00e9lla chi de s\u00f3tta:"}
{"id": "29543", "revid": "12052", "url": "https://lij.wikipedia.org/wiki?curid=29543", "title": "Sc\u00eeo (com\u00f9n)", "text": "O com\u00f9n de Sc\u00eeo o l'\u00e9 'n com\u00f9n inta perifer\u00eea de l'Eg\u00eao Setentrion\u00e2le form\u00f2u pi-\u00e2 ci\u00f9 p\u00e0rte da l'\u00eezoa de Sc\u00eeo e da qu\u00e0rche izo\u00f6to dezabit\u00f2u. O l'\u00e9 st\u00e6to cre\u00f2u co-i s\u00f2 conf\u00ecn d'ancheu, inte l'\u00e0nbito do cosc\u00ec d\u00eeto progr\u00e0mma \"Kallikratis\", da l'uni\u00f3n de \u00e9utto com\u00f9n prexist\u00e9nti.\nO com\u00f9n de Sc\u00eeo o s'est\u00e9nde in sce 'na superf\u00eccce de 842,54 km2, pe 'na popola\u00e7i\u00f3n che, a-o censim\u00e9nto do 2011, a l'\u00eaa de 51.390 abit\u00e0nti. A localit\u00e6 capol\u00eaugo do com\u00f9n de Sc\u00eeo a l'\u00e9 a \u00e7it\u00e6 co-o m\u00e6ximo n\u00f3mme, scito\u00e2 in sci\u00e2 c\u00f2sta de lev\u00e0nte de l'\u00eezoa.\nAministra\u00e7i\u00f3n.\nUnit\u00e6 monicip\u00e2li.\nI v\u00eagi com\u00f9n a-a giorn\u00e2 d'ancheu un\u00eei a qu\u00e9llo de Sc\u00eeo, s\u00f3n divent\u00e6 de unit\u00e6 monicip\u00e2li de qu\u00e9sto com\u00f9n. In particol\u00e2 s\u00f3n:"}
{"id": "29544", "revid": "12052", "url": "https://lij.wikipedia.org/wiki?curid=29544", "title": "Eg\u00eao Setentrion\u00e2le", "text": "L'Eg\u00eao Setentrion\u00e2le (in gr\u00eago mod\u00e8rno \u03a0\u03b5\u03c1\u03b9\u03c6\u03ad\u03c1\u03b5\u03b9\u03b1 \u0392\u03bf\u03c1\u03b5\u03af\u03bf\u03c5 \u0391\u03b9\u03b3\u03b1\u03af\u03bf\u03c5, \"Perif\u00e9ria Vor\u00edou Ey\u00e9ou\", pronon\u00e7i\u00f2u ) a l'\u00e9 unn-a de tr\u00e9zze regio\u00ecn aministrat\u00eeve, ci\u00e0m\u00e6 \"perifer\u00eee\", da Gr\u00eacia, a ci\u00f9 pic\u00ecnn-a pe popola\u00e7i\u00f3n. A l'\u00e9 form\u00e2 da-e \u00eezoe scito\u00e6 inta p\u00e0rte n\u00f2rd-\u00f2rient\u00e2le do M\u00e2 Eg\u00eao, \u00f6 s\u00e6 e cosc\u00ec d\u00eete Sp\u00f2radi \u00d2rient\u00e2li, con l'ece\u00e7i\u00f3n de T\u00e2zo e de S\u00e2motracia, e qu\u00e6 fan p\u00e0rte da perifer\u00eea da Mac\u00e9donia \u00d2rient\u00e2le e da Tr\u00e2cia, \u00f3ltre che \u00ccnbro e T\u00e9nedo, p\u00e0rte da Rep\u00f9brica de Turch\u00eea.\nA s\u00f2 capit\u00e2le a l'\u00e9 a \u00e7it\u00e6 de Metel\u00ecn, inte l'\u00eezoa de L\u00e9sbo.\nAministra\u00e7i\u00f3n.\nSt\u00f6ia.\nA perifer\u00eea de l'Eg\u00eao Setentrion\u00e2le a l'\u00e9 st\u00e6ta cre\u00e2 co-a rif\u00f3rma aministrat\u00eeva do 1987. Co-i cangiam\u00e9nti f\u00e6ti inte l'\u00e0nbito do cosc\u00ec d\u00eeto progr\u00e0mma \"Kallikratis\", into 2010, i s\u00f2 pot\u00eari s\u00f3n st\u00e6ti ridefin\u00eei e anpli\u00e6. Ins\u00e9mme a-a perifer\u00eea de l'Eg\u00eao Meridion\u00e2le a l'\u00e9 supervixon\u00e2 da l'Aministra\u00e7i\u00f3n Decentraliz\u00e2 de l'Eg\u00eao, a qu\u00e6 a l'\u00e0 a s\u00f2 s\u00eade into P\u00eereo.\nSc\u00ecnn-a-a rif\u00f3rma do progr\u00e0mma \"Kallikratis\", a regi\u00f3n a l'\u00eaa div\u00eeza inte tr\u00e6 prefet\u00fbe de S\u00e2mo, Sc\u00eeo e L\u00e9sbo. A part\u00ee da-o 1\u00b0 de zen\u00e2 do 2011 a l'\u00e9 spart\u00eea inte \u00e7\u00ecnque unit\u00e6 perif\u00e9riche de Sc\u00eeo, Nic\u00e0ia, L\u00e9mno, L\u00e9sbo e S\u00e2mo.\nEconom\u00eea.\nO PIL da regi\u00f3n o l'\u00eaa, into 2018, p\u00e6gio a 2,5 mili\u00e0rdi de \u00e9oro, corispond\u00e9nti a l'1,4% de l'econom\u00eea na\u00e7ion\u00e2le. O PIL pro capite, valut\u00f2u a parit\u00e6 de pot\u00eare d'ac\u00e0tto, o l'\u00eaa de 14.200 \u20ac, o 47% da m\u00e9dia de l'Uni\u00f3n Eorop\u00eaa de qu\u00e9llo \u00e0nno. O PIL pe ad\u00e9tto, \u00f6 s\u00e6 o rap\u00f2rto tra o PIL e o n\u00f9mero di \u00f2cup\u00e6, o l'\u00eaa p\u00e6gio a-o 67% da m\u00e9dia eorop\u00eaa.\nDef\u00e6ti, a regi\u00f3n de l'Eg\u00eao Setentrion\u00e2le a l'\u00e9 qu\u00e9lla da Gr\u00eacia co-o ci\u00f9 b\u00e0sso r\u00e9dito pro capite, un di ci\u00f9 b\u00e0sci inte t\u00f9tta l'Uni\u00f3n Eorop\u00eaa asc\u00ec."}
{"id": "29546", "revid": "12052", "url": "https://lij.wikipedia.org/wiki?curid=29546", "title": "Str\u00e9ito de Sc\u00eeo", "text": "O Str\u00e9ito de Sc\u00eeo, ciam\u00f2u in \u00e7\u00e8rti t\u00e8sti Can\u00e2 de Sc\u00eeo asc\u00ec (in gr\u00eago mod\u00e8rno \u0394\u03af\u03b1\u03c5\u03bb\u03bf\u03c2 \u03a7\u03af\u03bf\u03c5, \"D\u00edavlos Ch\u00edou\"), o l'\u00e9 'n str\u00e9ito into M\u00e2 Eg\u00eao \u00f2rient\u00e2le ch'o div\u00ecdde l'\u00eezoa gr\u00eaga de Sc\u00eeo, da-a qu\u00e6 o ne p\u00ecggia o n\u00f3mme, da-a c\u00f2sta da Turch\u00eea, in particol\u00e2 da qu\u00e9lla da Regi\u00f3n de l'Eg\u00eao.\nGi\u00f6graf\u00eea.\nO str\u00e9ito de Sc\u00eeo o l'\u00e9 l\u00e0rgo ci\u00f9 \u00f2 m\u00eano tr\u00e6 m\u00ecggia mar\u00ecnn-e e o sep\u00e2ra l'\u00eezoa de Sc\u00eeo da d\u00f6tr\u00e9i \u00ecstmi scito\u00e6 in sci\u00e2 p\u00f3nta \u00f2cident\u00e2le da Pen\u00eezoa de Karaburun, in Turch\u00eea. In sce 'st'estremit\u00e6 chi do terit\u00f6io t\u00f9rco gh'\u00e9 v\u00e0rri p\u00e0ixi e \u00e7it\u00e6 da prov\u00ecnsa de Sm\u00ecrne, incl\u00fbzo o com\u00f9n de \u00c7e\u015fme, o ci\u00f9 a pon\u00e9nte de t\u00f9tta a pen\u00eezoa e d\u00f3nca o ci\u00f9 vix\u00ecn a l'\u00eezoa de Sc\u00eeo. \u00c7e\u015fme a se tr\u00eauva inta p\u00e0rte ci\u00f9 setentrion\u00e2le da riv\u00eaa t\u00f9rca, co-o t\u00f2cco de c\u00f2sta conpr\u00e9izo into s\u00f2 terit\u00f6io ch'o l'\u00e9 squ\u00e6xi do t\u00f9tto afaci\u00f2u in sci\u00f4 str\u00e9ito de Sc\u00eeo. Sp\u00e9sse v\u00f2tte, c\u00f3mme se peu v\u00e9dde da l'inm\u00e0gine in sci\u00e2 dr\u00eeta, e mont\u00e0gne de Sc\u00eeo de la da-o str\u00e9ito s\u00f3n vix\u00ecbili da-a Turch\u00eea e vicev\u00e8rsa, d\u00e6to che da-a ci\u00f9 p\u00e0rte da c\u00f2sta de lev\u00e0nte de l'\u00eezoa de Sc\u00eeo (da \u00e7it\u00e6 c\u00f3mme Sc\u00eeo e Karfas) se peu v\u00e9dde qu\u00e9lla t\u00f9rca.\nO cl\u00ecmma e a tranquilit\u00e6 da p\u00e0rte de l'Eg\u00eao conpr\u00e9iza into str\u00e9ito de Sc\u00eeo l'\u00e0n f\u00e6ta divent\u00e2 'na destina\u00e7i\u00f3n tur\u00ecstica e pe barchez\u00e2 as\u00e6 conosci\u00fba, s\u00e9gge pi-\u00e2 p\u00e0rte gr\u00eaga che pe qu\u00e9lla t\u00f9rca."}
{"id": "29547", "revid": "12052", "url": "https://lij.wikipedia.org/wiki?curid=29547", "title": "Cast\u00e9llo de Sc\u00eeo", "text": "O Cast\u00e9llo de Sc\u00eeo (in gr\u00eago mod\u00e8rno \u039a\u03ac\u03c3\u03c4\u03c1\u03bf \u03c4\u03b7\u03c2 \u03a7\u03af\u03bf\u03c5, \"K\u00e1stro tis Ch\u00edou\") o l'\u00e9 a \u00e7itad\u00e9lla da \u00e7it\u00e6 de Sc\u00eeo, costro\u00eea inte l'et\u00e6 de m\u00eazo, scito\u00e2 inte l'\u00eezoa gr\u00eaga de Sc\u00eeo.\nSt\u00f6ia.\nL'\u00e0rea d\u00f3nde d'ancheu gh'\u00e9 o cast\u00e9llo a l'\u00eaa abit\u00e2 za inte l'et\u00e6 elen\u00ecstica e, gr\u00e0\u00e7ie a di sc\u00e2vi archiol\u00f2g\u00eechi f\u00e6ti inta z\u00f6na, o l'\u00e9 st\u00e6to prov\u00f2u c\u00f3mme o sc\u00eeto o l'\u00e9 st\u00e6to abit\u00f2u in m\u00f2ddo cont\u00ecnoo inti \u00e0nni do dom\u00ecnio rom\u00e0n e bizant\u00ecn asc\u00ec. In particol\u00e2, a prez\u00e9nsa de costru\u00e7io\u00ecn religi\u00f4ze d'\u00e9poca bizant\u00ecnn-a a l'\u00e9 docoment\u00e2 s\u00e9gge in di pap\u00ea do X s\u00e9colo che da di ritrovam\u00e9nti, dat\u00e6 inte l'XI s\u00e9colo. A \u00f2gni m\u00f2ddo a costru\u00e7i\u00f3n da fort\u00e9ssa anc\u00f3n vix\u00ecbile a-a giorn\u00e2 d'ancheu a l'\u00e9 incomens\u00e2 inte l'\u00e0nno 1328, qu\u00e0nde l'\u00eezoa a l'\u00eaa za s\u00f3tt'a-o contr\u00f2llo di zen\u00e9ixi, pe voent\u00e6 do Mart\u00ecn Zac\u00e0ia, scign\u00f4ro de Sc\u00eeo.\nL'\u00e0nno d\u00f2ppo l'\u00eezoa, co-o s\u00f2 cast\u00e9llo asc\u00ec, a l'\u00e9 st\u00e6ta \u00f2cup\u00e2 t\u00f3rna da-i bizant\u00ecn, apr\u00eauvo a-a spedi\u00e7i\u00f3n inandi\u00e2 da l'inperat\u00f4 Andron\u00ecco III Paleologo, i qu\u00e6 n'\u00e0n conserv\u00f2u o contr\u00f2llo sc\u00ecnn-a-o 1346, mom\u00e9nto do pas\u00e0ggio definit\u00eevo inte mo\u00e9n da Rep\u00f9brica de Z\u00eana. In particol\u00e2, l'\u00eezoa a l'\u00e9 torn\u00e2 s\u00f3tt'a Z\u00eana gr\u00e0\u00e7ie a-a spedi\u00e7i\u00f3n do Scim\u00f3n Vign\u00f4zo, \u00f2rganiz\u00e2 da 'n cons\u00f2r\u00e7io de v\u00e0rie fam\u00ecgge da nobilt\u00e6 l\u00ecgure ciam\u00f2u Ma\u00f3nn-a \"v\u00eagia\", co-o cast\u00e9llo ch'o l'\u00e9 st\u00e6to l'\u00f9rtimo p\u00e0ize a rend\u00eese a l'amir\u00e0lio zen\u00e9ize, a-i 12 de set\u00e9nbre do 1346.\nDa qu\u00e9llo mom\u00e9nto o cast\u00e9llo o l'\u00e9 st\u00e6to o c\u00e9ntro de l'aministra\u00e7i\u00f3n zen\u00e9ize de l'\u00eezoa, into m\u00e9ntre pas\u00e2 (da-o 1362) a-a Ma\u00f3nna \"n\u00eauva\", a qu\u00e6 a l'\u00eaa control\u00e2 da-a fam\u00ecggia Giustini\u00e0nn-a, 'n Alb\u00e8rgo cre\u00f2u pe l'\u00f2cax\u00f3n da l'uni\u00f3n de d\u00f3zze fam\u00ecgge zen\u00e9ixi che stav\u00e2n a Sc\u00eeo. Inti do\u00ee s\u00e9coli de domina\u00e7i\u00f3n zen\u00e9ize de l'\u00eezoa o c\u00e9ntro da s\u00f2 aministra\u00e7i\u00f3n o se trov\u00e2va into cosc\u00ec d\u00eeto Pal\u00e0sso Giustini\u00e0n, 'na costru\u00e7i\u00f3n fortific\u00e2, scito\u00e2 into cast\u00e9llo, d\u00f3nde gh'\u00eaa i sc\u00e0gni da Ma\u00f3nn-a e a c\u00e2za do poist\u00e6. O pal\u00e0sso o l'\u00eaa afaci\u00f2u in sci\u00e2 ci\u00e0ssa prin\u00e7ip\u00e2 da \"Civitas Chii\", n\u00f3mme de l'\u00e9poca do p\u00e0ize fortific\u00f2u, m\u00e9ntre e n\u00eauve costru\u00e7io\u00ecn, pi-\u00e2 ci\u00f9 p\u00e0rte abit\u00e6 da gr\u00eaghi, se trov\u00e2van d'in g\u00eeo a-e mi\u00e2ge, inta z\u00f6na conosci\u00fba c\u00f3mme \"burghi\".\nO dom\u00ecnio zen\u00e9ize in sce l'\u00eezoa o l'\u00e9 termin\u00f2u a-i 14 d'arv\u00ee do 1566, \u00f6 s\u00e6 qu\u00e0nde l'amir\u00e0lio Piali Pasha o l'\u00e0 pigi\u00f2u o contr\u00f2llo da \u00e7it\u00e6, atrac\u00e0ndo a tradim\u00e9nto into s\u00f2 p\u00f2rto, co-o cast\u00e9llo ch'o l'\u00e9 cosc\u00ec pas\u00f2u a-i \u00f2tom\u00e0n. Into 1694 o l'\u00e9 st\u00e6to pe p\u00f6co t\u00e9npo conquist\u00f2u da-i vene\u00e7i\u00e9n, i qu\u00e6 inti s\u00f4li s\u00eai m\u00e9ixi de contr\u00f2llo de l'\u00eezoa \u00e0n realiz\u00f2u de inport\u00e0nte \u00f2pere de fortifica\u00e7i\u00f3n inta \u00e7it\u00e6, c\u00f3mme a costru\u00e7i\u00f3n da P\u00f2rta Magi\u00f4. A-a f\u00ecn, o cast\u00e9llo o l'\u00e9 pas\u00f2u, ins\u00e9mme a-o r\u00e8sto de l'\u00eezoa, a f\u00e2 p\u00e0rte da mod\u00e8rna na\u00e7i\u00f3n gr\u00eaga into 1912, apr\u00eauvo a-a conqu\u00ecsta de l'\u00eezoa inta Pr\u00ecmma Go\u00e6ra Balc\u00e0nica.\nE pr\u00ecmme mez\u00fbe adot\u00e6 da-o St\u00e2to gr\u00eagopi-\u00e2 prote\u00e7i\u00f3n do cast\u00e9llo rem\u00f3ntan a l'\u00f2t\u00f4bre do 1924, qu\u00e0nde co-in Decr\u00e9tto Presciden\u00e7i\u00e2le o l'\u00e9 st\u00e6to diciar\u00f2u sc\u00eeto st\u00f2rico e archiol\u00f2g\u00eeco prot\u00e8tto. A \u00f2gni m\u00f2ddo o cast\u00e9llo o l'\u00e0 areizeg\u00f2u in v\u00e0rie \u00f2caxo\u00ecn d'\u00ease caci\u00f2u zu do t\u00f9tto into XX s\u00e9colo, \u00e0nche a c\u00f2uza a-a voent\u00e6 de 'na p\u00e0rte di \u00e7itad\u00ecn de l'\u00eezoa, sp\u00e9cce inti \u00e0nni '30, '50 e '70. Scib\u00e9n che 'sta decix\u00f3n a-a f\u00ecn a no l'\u00e9 st\u00e6ta pigi\u00e2, a fort\u00e9ssa a no l'\u00e9 inte 'na condi\u00e7i\u00f3n go\u00e6i intr\u00eaga, apr\u00eauvo a-i d\u00e0nni caxon\u00e6 da-i teram\u00f2tti do 1881 e do 1949, da-a realiza\u00e7i\u00f3n do n\u00eauvo longom\u00e2 into 1896, o qu\u00e6 o l'\u00e0 port\u00f2u a-a demoli\u00e7i\u00f3n de t\u00f9tto 'n fi\u00e0nco de mi\u00e2ge, e da-o f\u00e6to ch'o s\u00e9gge st\u00e6to pe t\u00e0nto t\u00e9npo d\u00eauvi\u00f2u c\u00f3mme 'na sp\u00e9cce de \"c\u00e2va\" pe ricav\u00e2 di materi\u00e2li da costru\u00e7i\u00f3n.\nStrut\u00fba.\nA strut\u00fba ato\u00e2le do cast\u00e9llo, a qu\u00e6 a cont\u00eagne 'n'\u00e0rea de ci\u00f9 \u00f2 m\u00eano 180.000 m\u00eatri qu\u00e0ddri abit\u00e2 da 650 pers\u00f3nn-e, a l'\u00e9 qu\u00e9lla de s\u00f2 \u00f9rtime espanscio\u00ecn, realiz\u00e6 da-i zen\u00e9ixi e da-i vene\u00e7i\u00e9n de m\u00f2ddo d'av\u00e9i 'na l\u00ecnia de mi\u00e2ge d'in g\u00eeo a-a \u00e7it\u00e6, avard\u00e0ndola s\u00e9gge da-i at\u00e0cchi pe t\u00e6ra che da qu\u00e9lli da-o m\u00e2.\nInte mi\u00e2ge s\u00f3n anc\u00f3n in p\u00ea d\u00f4e p\u00f2rte (a t\u00e8rsa, a cosc\u00ec d\u00eeta \"P\u00f2rta de Mar\u00ecnn-a\", a l'\u00e9 st\u00e6ta caci\u00e2 zu into 1896): a P\u00f2rta Magi\u00f4, costro\u00eea da-i vene\u00e7i\u00e9n into 1694 a l'\u00e9 in sci\u00e2 str\u00e0dda che da-a \u00e7it\u00e6 v\u00eagia a va sc\u00ecnn-a-a ci\u00e0ssa Vounakiou, s\u00eade da mod\u00e8rna aministra\u00e7i\u00f3n de l'\u00eezoa, e o cosc\u00ec d\u00eeto \"Port\u00e8llo\", ci\u00f9 ant\u00eego. Dr\u00e9nto a-e mi\u00e2ge gh'\u00e9 anc\u00f3n qu\u00e0rche costru\u00e7i\u00f3n de qu\u00e9lli \u00e0nni, sopravisci\u00fba a-o teram\u00f2tto.\nPal\u00e0sso Giustini\u00e0n.\nO Pal\u00e0sso Giustini\u00e9\u00ec\u00e0n o l'\u00e9 'na costru\u00e7i\u00f3n fortific\u00e2 in sce do\u00ee liv\u00e9lli, scito\u00f2u tra-a P\u00f2rta Magi\u00f4 e a ci\u00e0ssa prin\u00e7ip\u00e2 da \u00e7it\u00e6. O l'\u00e9 prob\u00e0bile che 'sto pal\u00e0sso chi, in sci\u00f4 qu\u00e6 gh'\u00e9 anc\u00f3n o st\u00e9mma di Giustini\u00e9\u00ecn, o fo\u00eese o c\u00e9ntro de l'aministra\u00e7i\u00f3n zen\u00e9ize de l'\u00eezoa, \u00f3ltre che a c\u00e2za do poist\u00e6. Ricuper\u00e2 a s\u00f2 c\u00e2a \u00f2rigin\u00e2le gr\u00e0\u00e7ie a 'n rest\u00e0oro inti \u00e0nni \u00f2t\u00e0nta, o l'\u00e9 d'ancheu a s\u00eade de 'n'espoxi\u00e7i\u00f3n pic\u00ecnn-a in sc\u00eea domina\u00e7i\u00f3n bizant\u00ecnn-a, e p\u00f6i zen\u00e9ize, de l'\u00eezoa.\nG\u00eaxa de S\u00e0n Z\u00f3rzo.\nA g\u00eaxa de S\u00e0n Z\u00f3rzo (in gr\u00eago \u0386\u03b3\u03b9\u03bf\u03c2 \u0393\u03b5\u03ce\u03c1\u03b3\u03b9\u03bf\u03c2, \"\u00c1gios Ge\u00f3rgios\") a l'\u00e9 unn-a de costru\u00e7io\u00ecn ci\u00f9 ant\u00eeghe de l'\u00eezoa, d\u00e6to che a s\u00f2 realiza\u00e7i\u00f3n a rem\u00f3nta a-o 993; a l'\u00e9 st\u00e6ta s\u00e9gge 'na g\u00eaxa cat\u00f2lica che ortod\u00f2ssa. A se tr\u00eauva in sci\u00e2 str\u00e0dda da-o m\u00e6ximo n\u00f3mme, a ci\u00f9 inport\u00e0nte tra e strad\u00e9tte ch'atrav\u00e8rsan a \u00e7it\u00e6 v\u00eagia. Dedic\u00e2 a S\u00e0n M\u00e9nego inti \u00e0nni inti qu\u00e6 a l'\u00eaa 'na g\u00eaxa cat\u00f2lica, a-o s\u00f2 int\u00e8rno gh'\u00eaa a seport\u00fba do Z\u00e2ne Giustini\u00e0n L\u00f2ngo.\nD\u00f2ppo a cat\u00fba de l'\u00eezoa, o Piyale Pasha o l'\u00e0 comand\u00f2u che a p\u00e0rte ci\u00f9 a pon\u00e9nte da g\u00eaxa a fo\u00eese trasform\u00e2 inte 'na mosch\u00eaa, ciam\u00e2 a Mosch\u00eaa V\u00eagia (\"Eski Camii\"). Depo\u00ee a-o teram\u00f2tto do 1881 a mosch\u00eaa a l'\u00e9 st\u00e6ta ricostro\u00eea, pe ritorn\u00e2 p\u00f6i 'na g\u00eaxa fin\u00eeo o dom\u00ecnio \u00f2tom\u00e0n.\nB\u00e0gni t\u00f9rchi.\nInta p\u00e0rte setentrion\u00e2le da \u00e7itad\u00e9lla gh'\u00e9 di b\u00e0gni de l'\u00e9poca t\u00f9rca, carateriz\u00e6 da-o tip\u00ecco t\u00e9ito a c\u00f3pola. V\u00ecxin a l'intr\u00e2 gh'\u00e9 in sci\u00e2 dr\u00eeta a cist\u00e8rna de Kria Vrisi, 'na gr\u00e0nde cist\u00e8rna, par\u00e7ialm\u00e9nte inter\u00e2, da-o t\u00e9ito separ\u00f2u in qu\u00e0ttro t\u00f2cchi m\u00ecssi a cr\u00f4xe, arenb\u00e6 a-i c\u00e0nti in sce de chin\u00f2lle.\nInta st\u00e0npa de l'\u00e9poca a l'\u00e9 minson\u00e2 'na pr\u00ecmma polisc\u00eea da cist\u00e8rna into 1920, pe voent\u00e6 do sc\u00ecndico de Sc\u00eeo e in sci\u00f4 prog\u00e8tto de l'archit\u00e9tto Dim Tselepidis."}
{"id": "29548", "revid": "12552", "url": "https://lij.wikipedia.org/wiki?curid=29548", "title": "Ununoctio", "text": ""}
{"id": "29551", "revid": "12052", "url": "https://lij.wikipedia.org/wiki?curid=29551", "title": "Burasci", "text": "Burasci (in itali\u00e0n: \"Borassi\") l'\u00e9 'na frasi\u00f3n ch'a f\u00f2 parte dei cum\u00fcne da Roca. A Burasci u gh'\u00e9 42 abitanti. Cs\u00ec l\u00ec u s' p\u00f2rla inc\u00f9 ei ligure inta variante nuvaize."}
{"id": "29552", "revid": "12052", "url": "https://lij.wikipedia.org/wiki?curid=29552", "title": "L\u00f2ngo (fam\u00ecggia zen\u00e9ize)", "text": "I L\u00f2ngo, de sp\u00e9sso ci\u00e0m\u00e6 L\u00f2nghi asc\u00ec (\"De Longis\" in lat\u00ecn), s\u00f3n st\u00e6ti unn-a de ci\u00f9 ant\u00eeghe fam\u00ecgge de lign\u00eaua da Rep\u00f9brica de Z\u00eana, ariv\u00e2 inta Sup\u00e8rba anc\u00f3n pr\u00ecmma da s\u00f2 indipend\u00e9nsa e \u00f2rm\u00e2i est\u00ecnta, into s\u00f2 r\u00e0mmo zen\u00e9ize, da v\u00e0rri s\u00e9coli.\nSt\u00f6ia.\nE \u00f2r\u00ecgine.\nIn sci\u00e2 b\u00e2ze de 'na lez\u00e9nda ch'a l'\u00eaa cont\u00e2 in qu\u00e9lli \u00e0nni, l'\u00f2rigine da fam\u00ecggia L\u00f2nga a rem\u00f3nta a l'et\u00e6 rom\u00e0nn-a, in particol\u00e2 a-a fam\u00ecggia di \"Sempronii Longi\", 'n r\u00e0mmo da \"gens Sempronia\" aregord\u00f2u sorviat\u00f9tto pe-i do\u00ee c\u00f3nsoli in qu\u00e9sta el\u00e8tti, comand\u00e0nti milit\u00e2ri a l'\u00e9poca de go\u00e6re p\u00f9niche. A \u00f2gni m\u00f2ddo 'sta lez\u00e9nda chi (com\u00f9n a-a fam\u00ecggia di L\u00f2nghi de Ven\u00e9\u00e7ia asc\u00ec), sc\u00ecmile a qu\u00e9lle c\u00f3nt\u00e6 da \u00e2tre fam\u00ecgge zen\u00e9ixi che av\u00e9ivan di n\u00f3mmi somegi\u00e0nti a qu\u00e9lli de \"gens\" rom\u00e0nn-e, a l'\u00e9 s\u00e9nsa nisci\u00f9n fondam\u00e9nto e za inte l'Euto\u00e7\u00e9nto a l'\u00eaa conscider\u00e2 c\u00f3mme \"fantazi\u00f4za\". A st\u00f6ia de l'\u00f2rigine rom\u00e0nn-a a l'\u00e9 st\u00e6ta per\u00f2 repigi\u00e2 \u00e0nche da outo\u00ee suces\u00eevi, seg\u00f3ndo i qu\u00e6 i L\u00f2nghi, c\u00f3mme e fam\u00ecgge \"Rufo\", \"Iterio\", \"Vetulo\", \"Vetere\", Crisp\u00ecn, Den\u00e9igro, Cam\u00eclla, R\u00f9stego e Giord\u00e0n, \u00eaan de dir\u00e8tte discend\u00e9nti da nobilt\u00e6 rom\u00e0nn-a sopravisci\u00fba a-e invaxo\u00ecn b\u00e0rbare e a-a ch\u00e9ita de l'Inp\u00earo.\nSeg\u00f3ndo e pr\u00ecmme testimoni\u00e0nse ci\u00f9 ci\u00e6e, i L\u00f2nghi vegn\u00eevan da-e p\u00e0rte d'Arb\u00e9nga, in particol\u00e2 da-a \"villa\" de Vend\u00f3n, da-a qu\u00e6 se s\u00f3n trasfer\u00eei ci\u00f9 \u00f2 m\u00eano inte l'\u00e0nno 980, \u00f6 s\u00e6 ci\u00f9 de 'n s\u00e9colo pr\u00ecmma da crea\u00e7i\u00f3n da \"Compagna Communis\". A pr\u00ecmma men\u00e7i\u00f3n de un di conpon\u00e9nti da fam\u00ecggia L\u00f2nga a rem\u00f3nta a-o 1147, apr\u00eauvo a l'inpr\u00e9iza do F\u00e9ipo L\u00f2ngo, c\u00f3nsole da \"Compagna Communis\" che, ins\u00e9mme a \u00e2tri s\u00eai conp\u00e0gni d'of\u00ec\u00e7io, o l'av\u00e9iva parte\u00e7ip\u00f2u a-a conqu\u00ecsta de Almer\u00eda (da qu\u00e6 \u00e9mmo 'na cr\u00f2naca detagi\u00e2 scr\u00eeta da-o C\u00e0faro, p\u00f6i repigi\u00e2 da-i outo\u00ee de an\u00e2li ci\u00f9 rec\u00e9nti) e a qu\u00e9lla de Tort\u00f4za de l'\u00e0nno d\u00f2ppo.\n'Sto per\u00eeodo chi o l'\u00e9 f\u00f2scia st\u00e6to qu\u00e9llo de m\u00e0scimo splend\u00f4 da fam\u00ecggia L\u00f2nga, che into m\u00e9ntre a l'\u00eaa ariesc\u00eea a el\u00eaze 'n \u00e2tro di s\u00f2 conpon\u00e9nti, \u00f6 s\u00e6 o Ghig\u00e8rmo L\u00f2ngo, c\u00f3mme c\u00f3nsole da \u00e7it\u00e6 into 1174. O l'\u00e9 p\u00f6i minson\u00f2u o Nic\u00f2lla L\u00f2ngo, anbasciat\u00f4 zen\u00e9ize da-o r\u00e8 de Mai\u00f2rca into 1188, \u00e0nche se a no l'\u00e9 do t\u00f9tto ci\u00e6a a fam\u00ecggia d\u00f3nde o vegn\u00eeva. A \u00f2gni m\u00f2ddo, l'inpr\u00e9iza che a l'\u00e0 de l\u00f3ngo d\u00e6to gr\u00e0n l\u00f9stro a-a caz\u00e0dda a l'\u00e9 st\u00e6ta qu\u00e9lla de l'\u00ccngo L\u00f2ngo, f\u00ecggio do Ghig\u00e8rmo. L\u00ea, into 1195, depo\u00ee a l'in\u00e8r\u00e7ia de institu\u00e7io\u00ecn zen\u00e9ixi o l'\u00e9 part\u00eeo con s\u00f4lo tr\u00e6 gal\u00eae, ariesc\u00ecndo a riconquist\u00e2 l'inport\u00e0nte col\u00f2nia de Bonif\u00e0\u00e7io, ch'a l'\u00eaa st\u00e6ta ocup\u00e2 da-i piz\u00e9n \u00e9utto \u00e0nni pr\u00ecmma. L'\u00f9rtimo di L\u00f2nghi a \u00ease minson\u00f2u inti an\u00e2li pr\u00ecmma da crea\u00e7i\u00f3n de l'Alb\u00e8rgo di Giustini\u00e0n o l'\u00e9 l'\u00cedo L\u00f2ngo, a c\u00e0ppo de 'na squ\u00e0ddra de gal\u00eae goid\u00e2 c\u00f3ntra a \u00e7it\u00e6 de Mars\u00e9ggia.\nL'Alb\u00e8rgo Giustini\u00e0n.\nInti an\u00e2li di \u00e0nni a vegn\u00ee no gh'\u00e9 de men\u00e7io\u00ecn de m\u00e9nbri da fam\u00ecggia L\u00f2nga, f\u00f2scia pe-o f\u00e6to ch'a s'\u00eaa dedic\u00e2 sorviat\u00f9tto a-i com\u00e8rci ciuf\u00eeto che a af\u00e2ri milit\u00e2ri. Def\u00e6ti, o pr\u00ecmmo di L\u00f2nghi a \u00ease t\u00f3rna aregord\u00f2u o l'\u00e9 o Tom\u00e2xo, 'n r\u00eccco merc\u00e0nte ch'o st\u00e2va in qu\u00e9lla ch'a l'\u00eaa a col\u00f2nia zen\u00e9ize de l'\u00eezoa de Sc\u00eeo, into M\u00e2 Eg\u00eao. L\u00ea o l'\u00e9 st\u00e6to un di d\u00f3zze n\u00f2bili che, a-i 14 de nov\u00e9nbre do 1362, se s\u00f3n m\u00ecssi ins\u00e9mme inte 'na socj\u00eat\u00e6, a cosc\u00ec d\u00eeta Ma\u00f3nn-a \"n\u00eauva\", con l'\u00f2biet\u00eevo de gest\u00ee l'aministra\u00e7i\u00f3n e i com\u00e8rci de l'\u00eezoa (qu\u00e9sti, in particol\u00e2, \u00eaan: Nichi\u00f4zo de Can\u00e9tto de Lav\u00e0gna, Z\u00e2ne C\u00e0npi, Fran\u00e7\u00e9sco Arangio, Nicol\u00f2 de S\u00e0n Teod\u00f6o, Gabri\u00e6lo Ad\u00f3rno, P\u00f2ulo B\u00e0nca, Tom\u00e2xo L\u00f2ngo, Andri\u00f6o C\u00e0npi, Raf\u00e8 de Forneto, Luch\u00ecn N\u00e9igro, P\u00eao Oiv\u00ea e Fran\u00e7\u00e9sco Gaib\u00e2do). Pe un\u00eese in m\u00f2ddo ci\u00f9 str\u00e9ito, \u00f3ltre che pe m\u00eazo da ma\u00f3nn-a, i d\u00f3zze s\u00f2cci \u00f2rigin\u00e2li (ci\u00f9 o P\u00eao de S\u00e0n Teod\u00f6o, o trez\u00e9n) \u00e0n cre\u00f2u 'n Alb\u00e8rgo di n\u00f2bili asc\u00ec, pigi\u00e0ndo 'n seg\u00f3ndo cogn\u00f3mme ch'o fo\u00eese in com\u00f9n fra de l\u00f4, \u00f6 s\u00e6 qu\u00e9llo de \"Giustini\u00e0n\".\nDa chi a l'\u00e9 incomens\u00e2 a st\u00f6ia di Giustini\u00e9n \"olim\" L\u00f2ngo, i qu\u00e6, part\u00ecndo da Sc\u00eeo (sp\u00e9cce apr\u00eauvo a-a s\u00f2 ch\u00e9ita inte mo\u00e9n di t\u00f9rchi, into 1566) se s\u00f3n stabil\u00eei sorviat\u00f9tto a Z\u00eana e a R\u00f3mma. Ins\u00e9mme a-o r\u00e0mmo di C\u00e0npi, i L\u00f2nghi s\u00f3n st\u00e6ti unn-a de scci\u00e0tte ci\u00f9 inport\u00e0nti inte l'Alb\u00e8rgo Giustini\u00e0n in Z\u00eana, ariv\u00e0ndo tr\u00e6 v\u00f2tte a-a m\u00e0scima c\u00e0rega da Rep\u00f9brica co-i dux\u00e6ghi do L\u00f9cco, do Lusci\u00e0ndro e do Zan'Andr\u00eea Giustini\u00e0n L\u00f2ngo, e con do\u00ee di s\u00f2 m\u00e9nbri (da-a p\u00e0rte da fam\u00ecggia che, depo\u00ee a ch\u00e9ita de Sc\u00eeo, a l'\u00eaa an\u00e6ta a st\u00e2 a R\u00f3mma) che s\u00f3n st\u00e6ti f\u00e6ti cardin\u00e2 asc\u00ec.\nI L\u00f2nghi ch'\u00eaan rest\u00e6 a Z\u00eana, da l'inport\u00e0nsa e da-a rich\u00e9ssa ci\u00f9 contegn\u00fba, \u00e0n sego\u00eeo de str\u00e0dde difer\u00e9nti. Gh'\u00e9 st\u00e6to di qu\u00e9lli che, c\u00f3mme o Zan'Andr\u00eea Giustini\u00e0n L\u00f2ngo, s\u00f3n a \u00f2gni m\u00f2ddo intr\u00e6 inte l'Alb\u00e9rgo Giustini\u00e0n asc\u00ec, inte 'n seg\u00f3ndo mom\u00e9nto risp\u00e8tto a qu\u00e9lli de Sc\u00eeo. Def\u00e6ti, co-a rif\u00f3rma do scist\u00eama di Alb\u00e8rghi do 1528, vosci\u00fba da l'Andr\u00eea D\u00f6ia, t\u00f9tte e fam\u00ecgge de lign\u00eaua da Rep\u00f9brica dov\u00e9ivan f\u00e2 p\u00e0rte de un di d\u00f3zze Alb\u00e8rghi, co-i L\u00f2nghi che se s\u00f3n d\u00f3nca riun\u00eei co-o r\u00e0mmo da fam\u00ecggia ch'o l'\u00eaa za inti Giustini\u00e9n. 'N'\u00e2tra p\u00e0rte da fam\u00ecggia, fin\u00eea da-o 1528 co-i Giustini\u00e9n asc\u00ec, a l'\u00eaa qu\u00e9lla di Ugh\u00e9tti-L\u00f2nghi. O lig\u00e0mme de qu\u00e9sti co-a fam\u00ecggia L\u00f2nga \"\u00f2rigin\u00e2le\" o no l'\u00e9 do t\u00f9tto ci\u00e6o, d\u00e6to ch'o l'\u00e9 ci\u00f9 prob\u00e0bile che ne vegn\u00ecssan da-a dinast\u00eea di Ugo\u00ecn-L\u00f2nghi, n\u00f2bili lonb\u00e0rdi che se s\u00f3n p\u00f6i dif\u00fbxi in \u00e2tre p\u00e0rte da pen\u00eezoa asc\u00ec, scib\u00e9n che in qu\u00e0rche \u00e8rbo de fam\u00ecggia s\u00f3n st\u00e6ti m\u00ecssi ins\u00e9mme. Se peu anc\u00f3n aregord\u00e2 'n \u00e7\u00e8rto P\u00eao Giustini\u00e0n L\u00f2ngo, o qu\u00e6 into 1483 o s'\u00e9 trasfer\u00eeo in Sic\u00eclia, cangi\u00e0ndo o s\u00f2 cogn\u00f3mme in \"Giallongo\", \u00f6 s\u00e6 \"za (pr\u00ecmma) L\u00f2ngo\", con riferim\u00e9nto a-a s\u00f2 \u00f2rigine, incomens\u00e0ndo a fam\u00ecggia da-o m\u00e6ximo n\u00f3mme da nobilt\u00e6 sicili\u00e0nn-a.\nA desp\u00e6to da gr\u00e0nde inport\u00e0nsa da fam\u00ecggia di Giustini\u00e0n, e do r\u00e0mmo di L\u00f2nghi asc\u00ec, inti \u00e0nni de l'\u00f9rtima decad\u00e9nsa da Rep\u00f9brica de Z\u00eana a s\u00f2 rich\u00e9ssa a l'\u00e9 manim\u00e0n amerm\u00e2, za a part\u00ee da-o mom\u00e9nto da p\u00e8rdia de Sc\u00eeo ma pi-\u00e2 ci\u00f9 p\u00e0rte apr\u00eauvo a-a cr\u00eexi de r\u00e8gno de Sp\u00e0gna, o qu\u00e6, ch'o l'av\u00e9iva di gr\u00e9ndi d\u00e9biti co-e fam\u00ecgge zen\u00e9ixi, o l'\u00e0 diciar\u00f2u in v\u00e0rie \u00f2caxo\u00ecn a pr\u00f2pia bancar\u00f3tta. Pe de ci\u00f9 i v\u00e0rri r\u00e0mmi di Giustini\u00e9n \"olim\" L\u00f2ngo, pi-\u00e2 manc\u00e0nsa de er\u00eadi m\u00e0scci, se s\u00f3n est\u00ecnti tra o XVII e o XVIII s\u00e9colo t\u00e0nto che, za into 1845 a fam\u00ecggia a l'\u00ea conscider\u00e2 c\u00f3mme fin\u00eea da t\u00e9npo.\nM\u00e9nbri avox\u00e6.\nGiustini\u00e0n \"olim\" L\u00f2ngo.\nChi de s\u00f3tta a gh'\u00e9 'na sele\u00e7i\u00f3n di m\u00e9nbri da fam\u00ecggia L\u00f2nga d\u00f2ppo a crea\u00e7i\u00f3n de l'Alb\u00e8rgo Giustini\u00e9n; o l'\u00e9 riport\u00f2u s\u00e9gge o cogn\u00f3mme da fam\u00ecggia che qu\u00e9llo de l'Alb\u00e9rgo ma bez\u00eaugna aregord\u00e2 c\u00f3mme inta storiograf\u00eea de s\u00f2lito a ne v\u00eagne d\u00eauvi\u00f2u s\u00f4lo un, de m\u00f2ddo da evit\u00e2 e numer\u00f4ze omonim\u00eee.\n\u00c8rbo de fam\u00ecggia.\nChi de s\u00f3tta a gh'\u00e9 'na raprezenta\u00e7i\u00f3n, par\u00e7i\u00e2le, de l'\u00e8rbo da fam\u00ecggia L\u00f2nga, da-o Ghig\u00e8rmo sc\u00ecnn-a-i Giustini\u00e9n \"olim\" L\u00f2ngo, and\u00e0ndo apr\u00eauvo a-a l\u00ecnia ch'a l'\u00e0 d\u00e6to i person\u00e0ggi ci\u00f9 avox\u00e6."}
{"id": "29553", "revid": "12052", "url": "https://lij.wikipedia.org/wiki?curid=29553", "title": "Fam\u00ecggia L\u00f2nga", "text": ""}
{"id": "29554", "revid": "1211", "url": "https://lij.wikipedia.org/wiki?curid=29554", "title": "Fernanda Tollemeto", "text": "Fernanda Tollemeto (Nard\u00f2, 16 z\u00f9gno 1943) a l'\u00e9 'n'artista, mozaicista e scultrice itali\u00e0nn-a.\nBiografia.\nFernanda Tollemeto a l'\u00e9 nasci\u00fba a Nard\u00f2 a-i 16 de z\u00fbgno do 1943 e visci\u00fba into Sal\u00e9nto scin'a-o 1959, dond'a l'\u00e0 frequent\u00f2u l'Instit\u00fbto d'\u00c0rte de L\u00e9cce e d\u00f2ppo, apr\u00eauvo a s\u00f2 seu ch'a s'\u00eaa trasfer\u00eea a R\u00f3mma pe studi\u00e2 m\u00eax\u00ecnn-a, a s'\u00e9 inscr\u00eeta a l'Instit\u00fbto Stat\u00e2le d'Arte de R\u00f3mma e a l'\u00e0 preced\u00fbo de quarche anno a definit\u00eeva trasloca\u00e7i\u00f3n de t\u00f9tta a s\u00f2 fam\u00ecggia.\nSc\u00ecn da s\u00f9bito a l\u2019\u00e0 manifest\u00f2u l'inter\u00e8sse p\u00f2-u moz\u00e0ico e a n'\u00e0 aprofond\u00eeo o st\u00f9dio co-o frequent\u00e2 o pr\u00ecmmo di c\u00f3rsci instito\u00eei e tegn\u00fbi a Par\u00ecggi a-a f\u00ecn di anni '50 da-o m\u00e9istro Gino Severini e co-o Ricardo Licata: into g\u00eeo parig\u00ecn a l'\u00e0 incontr\u00f2u i ci\u00f9 conosci\u00fbi art\u00ecsti de qu\u00e9lli t\u00e9npi into g\u00eeo art\u00ecstico e leter\u00e2io.\nDa-o 1961 a-o 1965 a l'\u00e0 frequent\u00f2u l'Acad\u00e9mia de B\u00e8lle Arte de R\u00f3mma, e a l'\u00e0 studi\u00f2u St\u00f6ia de l'Arte comm'al\u00eava do Mario Rivosecchi e do Ferdinando Bologna e a s'\u00e9 diplom\u00e2 co-o m\u00e0scimo di v\u00f4ti e con l\u00f6de in Scult\u00fba, sott'a-a go\u00ecdda do scult\u00f4 Pericle Fazzini e, c\u00f3mme t\u00eaxi de l\u00e0orea, a l'\u00e0 port\u00f2u \"O moz\u00e0ico do N\u00eelo de Palestr\u00ecnn-a\". \nAtivit\u00e6 profescion\u00e2le.\nAbilit\u00e2 a l'insegnam\u00e9nto de \"Dis\u00e9gno e St\u00f6ia de l'\u00c0rte\", a l'\u00e0 insegn\u00f2u da-o 1962 a-o 1983 inte tante Sch\u00eaue M\u00e9die, Lic\u00eai, Instit\u00fbti profescion\u00e2li e art\u00ecstichi de R\u00f3mma e do L\u00e0\u00e7io; da-o 1983 a-o 2000 a l'\u00e0 insegn\u00f2u Discipl\u00ecnn-e Art\u00ecstiche e St\u00f6ia de l'\u00c0rte inte l'Universcit\u00e6 Speriment\u00e2le Decentr\u00e2 e inte l'Universcit\u00e6 Provins\u00e2 pi-a T\u00e8rsa Et\u00e6 de R\u00f3mma. A l'\u00e9 st\u00e6ta Prescid\u00e9nte inte tante Comiscio\u00ecn d'Ez\u00e0mme de St\u00e2to e m\u00e9nbro de Comiscio\u00ecn giudic\u00e0nti pe Conc\u00f3rsci p\u00f9blichi pe t\u00ectoli e ez\u00e0mmi tra o 1979 e o 1989.\nAtivit\u00e6 art\u00ecstica.\nA produ\u00e7i\u00f3n art\u00ecstica da Tollemeto a com\u00e9nsa into 1958: da-o m\u00e9istro Gino Severini a l'inpr\u00e9nde o conc\u00e9tto rivolu\u00e7ion\u00e2io, rigo\u00e0rdo a-a tradi\u00e7i\u00f3n do moz\u00e0ico da s\u00e9coli consolid\u00e2, de f\u00e2 in cangio 'na pers\u00f3nn-a s\u00f4la do proget\u00ecsta do trav\u00e0ggio (r\u00f2llo do \"pictor imaginarius\") e do realizat\u00f4 do trav\u00e0ggio (r\u00f2llo do \"pictor musivarius\"). Da-a scitoa\u00e7i\u00f3n st\u00f2rico-art\u00ecstica do N\u00eauve\u00e7\u00e9nto nasce o s\u00f2 dest\u00e0cco da-a raprezenta\u00e7i\u00f3n scinb\u00f2lica do sog\u00e8tto, ch'o no l'\u00e9 ci\u00f9 imita\u00e7i\u00f3n re\u00e2 \u00f2 ritr\u00e6to ma ciuf\u00eeto 'na ri\u00e7\u00e8rca pe provoc\u00e2 'n'emosci\u00f3n in chi am\u00eea o trav\u00e0ggio, comunic\u00e0ndo atrav\u00e8rso e sensa\u00e7io\u00ecn che de fig\u00fbe astr\u00e6te areg\u00f2rdan. Chi l'\u00e9 inport\u00e0nte a mescci\u00fba de co\u00ee e i inb\u00e0tti e-e f\u00f3rme m\u00e6xime di tasc\u00e9lli de Mur\u00e0n, di qu\u00e6 l'art\u00ecsta a l'aband\u00f3nn-a \u00f2gni princ\u00ecpio de regolarit\u00e6: o s\u00f2 avixinam\u00e9nto a-a t\u00e9nica do moz\u00e0ico o l'\u00e9 do t\u00f9tto n\u00eauvo, e def\u00e6ti l\u00ea a no se l\u00ecmita a d\u00eauvi\u00e2 i tasc\u00e9lli do moz\u00e0ico cement\u00e6 inta malta, ma inti anni a gh'az\u00f3nze materi\u00e2li de l\u00f3ngo ci\u00f9 desp\u00e6gi c\u00f3mme men\u00ecssi de sch\u00eauggio e av\u00e0nsi de f\u00e0briche de v\u00e9ddri art\u00ecstiche de Mur\u00e0n, e co-o sfrut\u00e2 a l\u00fbxe natur\u00e2le \u00f2 artifi\u00e7i\u00e2le ch'a v\u00e9n da-o der\u00ea do moz\u00e0ico, che de sp\u00e9sso o div\u00e9nta 'na scult\u00fba a tr\u00e6 dimenscio\u00ecn. \nA d\u00eauvia pr\u00eee vulc\u00e0niche asc\u00ec (\u00f2scidi\u00e0nn-e, pr\u00eee pr\u00ecmixe, z\u00ecmme), \u00e6nn-e de spi\u00e2ge de v\u00e0rie localit\u00e6 de m\u00e2 e de dez\u00e8rti, e asc\u00ec lam\u00eae e sp\u00eagi che rifl\u00e8tan l'inm\u00e0gine do vixitat\u00f4, l\u00fbxe e rexist\u00e9nse el\u00e9triche che d\u00e0n ef\u00e8tti vix\u00eevi e che se peu toc\u00e2, che t\u00ecan a m\u00eazo o spetat\u00f4. I sp\u00e0\u00e7\u00e7i v\u00eaui asc\u00ec cre\u00e6 tra i tasc\u00e9lli s\u00f3n 'na s\u00f2 inova\u00e7i\u00f3n da-a qu\u00e6 v\u00e9n l'aget\u00eevo \"\"tollemetiano\" rifer\u00eeo a-o s\u00f2 st\u00eele inti scr\u00eeti di cr\u00ectichi d'arte. Inta s\u00f2 ativit\u00e6 speriment\u00e2le de ri\u00e7\u00e8rca art\u00ecstica, inti \u00e0nni '80 a l'\u00e0 fond\u00f2u l'asocia\u00e7i\u00f3n \"Mosaico Oggi\" (Moz\u00e0ico Ancheu) e a \"Museo Mosaico Oggi-Fondazione Fernanda Tollemeto\"\u201d. I s\u00f2 moz\u00e0ichi, che raprez\u00e9ntan gal\u00e0\u00e7ie, pert\u00fbxi n\u00e9igri, m\u00f9xiche, poex\u00eee e ritr\u00e6ti \u00ecntimi de person\u00e0ggi, s\u00f3n rax\u00f3n de st\u00f9dio into cam\u00ecn de forma\u00e7i\u00f3n art\u00ecstica e s\u00f3n st\u00e6ti l'argom\u00e9nto de d\u00f6tr\u00e6 t\u00eaxi de l\u00e0orea.\nRiconoscim\u00e9nti.\nO Gino Severini o gh'\u00e0 d\u00e6to into 1972 a dire\u00e7i\u00f3n art\u00ecstica da ref\u00e6ta di s\u00f2 moz\u00e0ichi into Pal\u00e0\u00e7io de l'Espoxi\u00e7i\u00f3n Univers\u00e2le de R\u00f3mma (EUR).\nO po\u00eata Giuseppe Ungaretti o l\u2019\u00e0 invit\u00e2 into 1964 a parte\u00e7ip\u00e2 a-a Quadrien\u00e2le IX de R\u00f3mma.\nL'Alberto Moravia, \u00f2spite de 'na m\u00f3stra person\u00e2le de l'art\u00ecsta a R\u00f3mma, inte l'Arv\u00ee do 1973, o l'\u00e0 descr\u00eeto a capa\u00e7it\u00e6 da Tollemeto de \u201csent\u00ee e trasm\u00e9tte co-i s\u00f2 moz\u00e0ichi atrav\u00e8rso a str\u00e0nia uni\u00f3n \u201cmoz\u00e0ico-poex\u00eea\u201d.\nO Carlo Levi o gh'\u00e0 d\u00e6to publicam\u00e9nte a med\u00e0ggia d'\u00f6o do Prescid\u00e9nte da Rep\u00f9blica into nov\u00e9nbre do 1973 (Pr\u00e9mio \u201c\u00c7it\u00e6 Et\u00e8rna\u201d, Galer\u00eea Na\u00e7ion\u00e2le d\u2019\u00c0rte, 11/11/1973), co-o ricon\u00f3scighe 'na \u201clibert\u00e6 espresc\u00eeva ch'a ren\u00eauva l'ant\u00eega t\u00e9nica do moz\u00e0ico\u201d\nInto 2003 l'ANFACI (scindac\u00e2to di prefetti) e a SSAI (Scheua do minist\u00earo de l'interno) gh\u2019\u00e0n domand\u00f2u di s\u00f2 trav\u00e0ggi pe regal\u00e2li (in particol\u00e2 a \"St\u00eale 2002\") inte quello anno a-o Prescid\u00e9nte da Rep\u00f9blica Carlo Azeglio Ciampi, a-o Prescid\u00e9nte do Cons\u00e9ggio di Min\u00ecstri Silvio Berlusconi e a-o Min\u00ecstro de l\u2019Int\u00e8rno Giuseppe Pisanu."}
{"id": "29555", "revid": "1042", "url": "https://lij.wikipedia.org/wiki?curid=29555", "title": "Aostin Giustignan", "text": "Aostin Giustignan a-o seccolo Pantalin (Zena 1470, M\u00e2 Liggure 1536), fr\u00e6 de l'Orde di pricoei (domenegan), vesco de Nebbio, erudio, lengoista, giografo.\nBiografia.\nO nascette into 1470 \u00e0 Zena da P\u00f3o Giustignan Banca e Bertomea Giustigna\u00f1a Longa, e o fu battezzao co-o nomme de Pantalin. Za o messiavo paterno, Andriollo, o s'ea distinto pe benemeen\u00e7e cortur\u00e6, mentre-o po\u00e6 o l'aiva parte\u00e7ipao a desp\u00e6gie importante miscioin dipromattiche pe conto da Repubbrica.\nConformemente, quindi, a-e tradi\u00e7ioin famili\u00e6 o Giustignan o ri\u00e7evette un'educa\u00e7ion ciutosto acur\u00e2 studiando, otr'a-a gramattica e \u00e0 l'aritmettica, a lettiatua vorg\u00e2. Preco\u00e7emente m\u0153\u00fc\u00f2 asc\u00ec a so voca\u00e7ion religioza, tanto ch'\u00e0 l'et\u00e6 de quattorz'anni o tent\u00f2 de f\u00e2se ac\u0153ugge into convento domenegan zeneize de Santa Maja de Castello, incontrando per\u00f2 a ferma opoxi\u00e7ion di genito\u00ee. Pe distr\u00e2lo da t\u00e6 propoxiti, a famiggia a decize de invi\u00e2lo \u00e0 Valen\u00e7a \u00e0 f\u00e2 prattica de mercatua presso un barba. Doppo circa trei anni de sogiorno in Spagna, o Giustignan, tornao in Itallia apr\u0153uv'\u00e0 'na grave maotia, o 26 arv. 1487 o l'ariesc\u00ec \u00e0 coon\u00e2 e so aspia\u00e7ioin, intrando comme novi\u00e7\u00e7io, \u00e0 nomme do convento zeneize de Castello, in San Pollin\u00e2 f\u0153ua de mue \u00e0 Pavia co-o nomme de fr\u00e6 Aostin.\nInta Congrega\u00e7ion domenega\u00f1a riform\u00e2 de Lombardia o Giustignan o gh'arest\u00f2 ben vintisett'anni e mezo, percorindo e tappe do longo \"curriculum studiorum\" de l'Orde. Ri\u00e7evuo l'ordina\u00e7ion sa\u00e7erdot\u00e2 o 20 sett. 1494 a Bologna, o 18 luggio de l'anno doppo o fu acugeito comme studente into convento bologneize de San Domennego: o 1\u00b0 zugno 1503, a-o capittolo gener\u00e2 de Piaxen\u00e7a, o fu nominao \"magister studiorum\" into Studdio convento\u00e2 bologneize e, sempre in San Domennego, o 20 de mazzo 1512 o fu promosso bacal\u00e2 co-o compito de leze e \"Sententiae\" do P\u00ea Lombardo.\nInto fratempo, o Giustignan o l'aiva asc\u00ec avuo moddo de cortiv\u00e2 de rela\u00e7ioin e di interesci desp\u00e6gi de quelli lig\u00e6 a l'ativit\u00e6 didattica do Studdio convento\u00e2, impront\u00e2 a-a tradi\u00e7ion scolastica. Into sogiorno bologneize, o conobbe probabilmente o Zan Fran\u00e7esco Picco da Miandoa, o F. Beroado (no se sa se-o zove \u00f2 o vegio) e o Iacopo Antiquaio. A l'\u00e8 in particol\u00e2 'na lettia de l'Antiquaio, da Milan do 23 arv. 1506, a forn\u00ee o primmo documento da nommina razonta da-o Giustignan inti circoli umanisteghi e de l'interesse co-o qu\u00e6 vegniva seguio a so attivit\u00e6 de biblista.\nProppio pe poeise intregamente dedic\u00e2 a-i proppi progetti d'edi\u00e7ion poliglotta do testo bibblico, into 1514 o Giustignan o domand\u00f2 e o l'\u00f3t\u00e8gne a remiscion de l'impegno de leze e \"Sententiae\" into Studdio de S. Domennego. Za into 1513, per\u00f2, o Giustignan o l'aiva f\u00e6to o so debutto inta repubbrica de lettie curando a pubrica\u00e7ion presso o stampao vene\u00e7ian Lusciandro di Paganin da tradu\u00e7ion do Br\u0153uxo Travers\u00e2 do \"Theophrastus\" de l'Enea de Gaza (Aeneae Platonici Graeci Christianissimi \"De immortalitate animorum deque corporum resurrectione, cui titulus est Theophrastus\") e do proppio travaggio \"Precatio pietatis plena ad Deum omnipotentem composita ex duobus et septuaginta nominibus divinis, Hebraicis et Latinis una cum interprete\".\nCo-a \"Precatio\" o Giustignan o dava un primmo, scignificativo sazzo de so competen\u00e7e ebraisteghe e di so orientamenti cortur\u00e6. Inta primma parte de l'\u0153uvieta, dif\u00e6ti, o Giustignan, repigiando, in moddo ciu fedele de quante no avesse f\u00e6to o J. Reuchlin into \"De verbo mirifico\" do 1494, un tema tradi\u00e7ion\u00e2 da specula\u00e7ion ebraica, o forniva l'elenco di 72 atributi che definiscian a divinit\u00e6 inti so raporti co-e creatue. Inte l'aligao \"comentai\u0153u\", dap\u0153u, o sviluppava 'na serrie de riflescioin insci-a natua divi\u00f1a ci\u00e6amente impront\u00e6 \u00e0 'na spritoalit\u00e6 neo-platonnica de matrixe dionixa\u00f1a.\nO 22 zugno 1514 o Giustignan o l'ea \u00e0 Zena. O 23 settembre sucescivo o fu nominao vesco de Nebbio, inta Corsega settentrion\u00e2, gra\u00e7ie a-i boin \u00f3fi\u00e7\u00e7i do cuxin carden\u00e2 B. Saolo. Da prote\u00e7ion do carden\u00e2 Saolo o Giustignan o l'intendeiva vaise asc\u00ec pe poei realizz\u00e2 o so ambi\u00e7iozo progetto d'edi\u00e7ion poliglotta da \"Bibbia\". Inte 'na lettia riport\u00e2 in moddo framentaio da-o Gessner (c. 105r), dif\u00e6ti, o Giustignan, informando o coxo d'avei terminao, otr'\u00e0 quella do \"N\u0153uvo Testamento\", a tradu\u00e7ion in ebraico, latin, grego, arrabo e aramaico do \"Vegio\" asc\u00ec, o l'exortava espli\u00e7itamente \u00e0 ad\u0153uvi\u00e2se afinch\u00e9 l'intrega \u0153uvia a foise pubric\u00e2.\nIn realt\u00e6, o Giustignan o l'ariesc\u00ec a d\u00e2 a-a luxe, sostegnindo de so stacca e speize, soo che-o testo do \"S\u00e2t\u00eaio\", stampao in Zena, in ca' de so fr\u00e6 Nichiozo, da-o stampao milaneize Peo P\u00f3o P\u00f3ro, ciammao aposta da Torin pe l'\u00f3caxon. O colophon o reca a d\u00e6ta do 16 ott. 1516.\nPensao comme sempri\u00e7e sazzo do ciu complescivo travaggio biblistico do Giustignan e dedicao a-o Lion X, inta spian\u00e7a che-o pappa o se sai\u00e6 convinto a patro\u00e7in\u00e2 l'edi\u00e7ion di restanti libbri bibbrichi asc\u00ec, o \"Psalterium Hebraeum, Graecum, Arabicum et Chaldeum, cum tribus Latinis interpretationibus et glossis\" o l'aresta, comonque, un di primmi e ciu scignificativi documenti da grande staxon de \"Bibbie\" poliglotte. O testo \u00e0 stampa o prezenta, disposti insce doe carte, in \u0153utto colonne paralelle (da ch\u00ec o nomme de \"Octaplum\" co-o qu\u00e6 o S\u00e2t\u00eaio o sai\u00e2 conosciuo), inte l'orde: l'origin\u00e2 ebraico, a so tradu\u00e7ion letti\u00e2 in latin, \u0153uvia do Giustignan, a verscion indic\u00e2 comme \"lati\u00f1a comu\u00f1a\" (saiv'\u00e0 d\u00ee a gallica de San Gi\u0153umo, incruza, dap\u0153u, inta \"Vulgata\"), o testo grego (ch'o corisponde in sostan\u00e7a a quello di Settanta), quello arrabo, o Targum aramaico, a tradu\u00e7ion lati\u00f1a de quest'urtimo e, infin, i scolli de commento.\nSegge a livello testo\u00e2, comme sottolinnia o m\u00e6ximo Giustignan, segge, ancon ciu ci\u00e6amente, inte l'aparato de comento, o S\u00e2t\u00eaio o l'eviden\u00e7ia prin\u00e7ipalmente i interesci do Giustignan pi-a cortua ebraica. Decizamente preponderante son inte notte e \u00e7ita\u00e7ioin da lettiatua rabinnica postalmuddica (in particol\u00e2, ovviamente, do semi\u00f3fi\u00e7i\u00e2 comento a-i \"Sarmi\", a \"Midrash Tehilim\"), mentre no gh'amanca di rinvii \u00e0 di comentato\u00ee ebraichi medioev\u00e6 comme o Salomen ben Izaac da Troves (dito Yarchi \u00f2 Rushi), M. Maimonide, D. Qimchi. De particol\u00e2 interesse son per\u00f2 sorvetutto e non poche \u00e7ita\u00e7ioin da lettiatua cabalistega, specce do \"Sefer Zohar\" (\"libbro do sprend\u00f4\"), ceg\u00e6 da-o Giustignan \u00e0 'n'ortodossa \"interpretatio\" crestia\u00f1a. Gran parte de t\u00e6 \u00e7ita\u00e7ioin fun sucescivamente riproposte da-o Peo Colonna \"Galatinus\" into \"De arcanis catholicae veritatis\" (1518). A-o contraio, amanca do tutto inti scolli do Giustignan di rifeimenti a-a tradi\u00e7ion scolastica e a m\u00e6xima aotorit\u00e6 de san Gi\u0153umo a l'\u00e8 d\u0153uvi\u00e2 solo marginalmente e, t\u00e2v\u00f2tta, in ciave crittica. Fra i exegeti crestien, comp\u00e2 co' ina \u00e7erta frequen\u00e7a solo o contempoannio J. Lef\u00e8vre d'\u00e9taples. L'\u00e8 an\u00e7i pe-o trammite de paole do Lef\u00e8vre che-o Giustignan o l'afronta arcu\u00f1e temattiche d'atoalit\u00e6 into dibattito cortu\u00e2 e religiozo do tempo, da-a condanna da magia a-a preiza de poxi\u00e7ion contra e teorie insci-a mortalit\u00e6 de l'annima. L'avei otr'\u00e0 ci\u00f2 seguio l'interpreta\u00e7ion lefevria\u00f1a do sarmo VIII, v. 6, o ti\u00f2 o Giustignan inta controverscia exegettica chi \u00f3pon\u00e8iva o m\u00e6ximo Lef\u00e8vre \u00e0 l'Emo, o qu\u00e6 proppio a-o Giustignan o l'indri\u00e7i\u00e2 arcu\u00f1e tra-e so frecce polemmiche ciu apin\u00e7oiie.\nO passo foscia ciu conosciuo di scolli o l'\u00e8 per\u00f2 a longa notta a-o v. 5 do sarmo XVIII, notta inta qu\u00e6 l'\u00e8 narao a vitta e e impreize do Cristoffa Combo. De f\u00e6to, fin a-o Sette\u00e7ento quella do Giustignan a l'arest\u00f2 a sola testimonian\u00e7a eddita insci-i vi\u00e6gi do Combo provegninte da 'n so con\u00e7ittadin e squ\u00e6xi coetannio. Inta realt\u00e6, p\u00f9 destaccandosene pe di particol\u00e6, o scollio a-o sarmo XVIII o dipende pressoch\u00e9 intregamente da 'n precedente \"commentariolus\" do zeneize A. Gallo. A parte, tuttavia, o val\u00f4 documentaio, l\"'excursus\" combian do Giustignan o l'atesta con ciar\u00e9ssa i ligammi fra-e scoverte e i aspettative cortu\u00e6 e religioze de \"renovatio\" da Crestianit\u00e6.\nTerminao a pubrica\u00e7ion do S\u00e2t\u00eaio, o Giustignan, animao da spian\u00e7e de sucesso cortu\u00e2 e econommico, o l'an\u00f2 a Romma presso o cuxin carden\u00e2 Saolo. O 29 dex. 1516 o prezen\u00e7i\u00f2 \u00e0 Romma a l'unzexima sescion do V con\u00e7illio Lateranense; o 13 mar\u00e7o do 1517 o parte\u00e7ip\u00f2 a-a congrega\u00e7ion prepaatoia e, o 16 mar\u00e7o, a l'avertua da dozexima sescion, inta qu\u00e6 o preize a paola o 17 arv\u00ee relativamente a-a progett\u00e2 crox\u00e2 antiturca. De l\u00ec \u00e0 poco, a scoverta do complotto do carden\u00e2 A. Petru\u00e7\u00e7o pi atent\u00e2 a-a vitta do pappa a priv\u00f2 o Giustignan do sostegno do so protett\u00f4 Saolo, che, pezantemente mescciao inta congiua, o fu privao de so carreghe e relegao a Monteriondo. Fiduciozo p\u00f9 sempre inta benvoen\u00e7a pap\u00e2, o Giustignan o pass\u00f2 a-o seguito do carden\u00e2 B. Fer\u00ea, vesco d'Ivrea.\nL'anno doppo, o 1518, o Giustignan, gra\u00e7\u00e7ie \u00e0 l'intercescion de l'influente vesco de Pariggi E. Ponchier e do confess\u00f4 do re, o domenegan G. Petit, erudio ligao a-i circoli umanisteghi transarpin, o fu ciamao da-o Fran\u00e7esco I a Pariggi pe mostr\u00e2 l'ebraico a l'Universcit\u00e6, co' ina penscion de 300 scui e o tittolo de conseg\u00ea e limoxin\u00ea. Ateizo in Fran\u00e7a za inte l'arv\u00ee 1518, a-a fin de l'anno o Giustignan o desgugeiva con regolarit\u00e6 i so corsci presso o colegio domenegan de St Jacques. Into fratempo, o l'aiva compio un vi\u00e6gio d'instru\u00e7ion e - se di\u00e6 - de aotopromo\u00e7ion inti Paixi Bassi e in Inghilt\u00e6ra. In ottobre, \u00e0 Lovanio o l'aiva f\u00e6to vixita \u00e0 l'Emo, recon\u00e7iliandose, aomanco in parte, con l\u00ea, mentre in Inghilt\u00e6ra o l'aiva avuo moddo de intr\u00e2 in contatto con di umanisti do calibbro de T. More, J. Fisher, T. Linacre e W. Pace. Into sogiorno parigin, o Giustignan o desgugette, da-a rente a-i so impegni de docente, un'intensa attivit\u00e6 editori\u00e2 in conlabora\u00e7ion co-i moei stampoei transarpin, dando pi-a primma votta a-e stampe 'na dexe\u00f1a d'importanti scriti ebraisteghi, neoplatonnichi e umanisteghi.\nDirettamente conlig\u00e6 a-i exigen\u00e7e didattiche di so corsci d'ebraico fun e doe edi\u00e7ioin do gramattico M. Qimchi, a \"Hebraicae grammatice rabbi Mosse Chimchi aureus libellus\", stamp\u00e2 da-o Thomas Anshelm, \u00e0 Hagenau into 1519 e o \"Liber viarum linguae sanctae rabbi Mosse Qimchi\u2026\", stampao a Pariggi, da-o J.B. Ascensio, into 1520. A-a necescit\u00e6 de testi pe l'insegnamento universcitaio rispondeiva asc\u00ec i \"Libellus Ruth, Libellus Lamentationum Hieremie, Libellus de Numeris Hebraice omnia\" (Parrhisiis, apud Gourmontium, 1520), curao delongo da-o Giustignan e rivisto, non \u00e0 caxo, da doi so studenti N. \"Cunellus\" e P. de Sousbslefour, o qu\u00e6, inta lettia prefatoia, o no manc\u00f2 de exart\u00e2 i meiti didattichi do meistro.\nFu invece un'\u00f3caxon priv\u00e2, a recesta de l'amigo M. \"Domilutio\", dot\u00f4 \"in utroque iure\", protonotaio apostollico e cort\u00f4 de studdi clascichi e bibbrichi, a spinze o Giustignan a pubric\u00e2 a tradu\u00e7ion lati\u00f1a da l'origin\u00e2 ebraico do \"Liber beati Iob\" (ibid. 1520).\nIndri\u00e7andose \u00e0 'n ciu ampio pubbrico de letto\u00ee umanisti da \"Sacra Scritua\", o Giustignan in t\u00e2 circostan\u00e7a o no l'exit\u00f2 a pigi\u00e2 avertamente poxi\u00e7ion contra i custodi da tradi\u00e7ion scolastega, sostenito\u00ee de l'intangibilit\u00e6 do testo latin tramandao, insci-o qu\u00e6 se bazi\u00e2 a \"Vulgata\". L'\u00e8 interessante, a t\u00e2 propoxito, osserv\u00e2 che za in preceden\u00e7a l'Emo, vozendose l'11 ag. 1519 \u00e0 l'inquixit\u00f4 J. De Hoogstraten, in rela\u00e7ion a-a condanna di \u0153uvie do J. Reuchlin o l'aiva sottoliniao comme o domenegan Giustignan asc\u00ec o l'avesse scrito de cose ch'ofendeivan i doto\u00ee da Sorbo\u00f1a.\nDi riferimenti a-a lettiatua cabalistega, che p\u00f9 a raprezentava un di temi prin\u00e7ip\u00e6 de desgra\u00e7\u00e7ie inquixitoi\u00e6 do Reuchlin, compariscian into tittolo de 'n'atra \u0153uvia pubric\u00e2 da-o Giustignan \u00e0 Pariggi, a \"Victoria Porcheti adversus impios Hebreos in quo tum ex sacris literis, tum ex dictis Talmud, ac Cabbalistarum, et aliorum omnium auctorum, quos Hebrei recipiunt, monstratur veritas catholicae fidei\" (ibid., de Marnef, 1520). Rifeimenti tanto ciu interessanti in quanto, in realt\u00e6, l'\u0153uvieta (scrita a-a fin do Duxento da-o certoxin zeneize Porchetto Sarv\u00e6go) a no sviluppa arcun aotentico argomento de deriva\u00e7ion cabalistega.\nIn raporto a-i interesci ebraisteghi do Giustignan se po\u00f1e asc\u00ec a pubrica\u00e7ion do \"Dux seu Director dubitantium aut perplexorum\" (ibid., ab Jadoco Badio Ascensio, 1520), tradu\u00e7ion lati\u00f1a da \u00e7ellebre \u0153uvia do Maimonnide exempr\u00e2, p\u00e2, insce un r\u00e6o coddi\u00e7e conservao into monest\u00ea de Kaiserheim. Pe-o stampao-umanista J.B. Ascensio o Giustignan o cur\u00f2, pe de ciu, l'edi\u00e7ion de doi importanti scriti da tradi\u00e7ion neoplatonnica, e \"Centum et duae questiones\u2026 super Genesim\" do Filon Lusciandrin (Parisiis 1520) e a \u00e7eleb\u00e6rima verscion do \"Timeo\" do Car\u00e7iddio (ibid. 1520). A pubrica\u00e7ion, sempre pe i tipi de l'Ascensio, di \u0153uvie storrico-giograffiche do Iacopo (\u00f2 Giaccomo) Braxello (\"Lucubrationes\u2026\", ibid. 1520), can\u00e7el\u00ea-umanista da Repubbrica de Zena, a dovette, invece, risponde \u00e0 'n'aten\u00e7ion pe-e cose zeneixi e, in gennere, italia\u00f1e, lig\u00e2 a l'atoalit\u00e6 da polittica fran\u00e7eize, comme p\u00e2 dimostr\u00e2 a deddica a-o Renato de Savoia \"Grand Ma\u00eetre de l'Hotel\" e asc\u00f4t\u00e0o conseg\u00ea do Fran\u00e7esco I. De meno scignificao son, infin, i atre doe \u0153uvie eddite da-o Giustignan a Pariggi, intrambedoe de l'oscuo erudio G. Mat\u00ea da Luni: o perduo \"De mulieribus claris\" e o \"De rerum inventoribus\" (\u00e7enton storrico-mitologgico pervegnuone inte 'na ristampa sei\u00e7entesca: cfr. I. Mattei Luni \"Libellus de rerum inventoribus\", Hamburgi 1613).\nInto 1522, tornao in pattria, o Giustignan o l'ascistette a-o sacco imperi\u00e2 de Zena, arestando asc\u00ec fejo da 'n corpo d'archebuxo. Inte l'aotunno do m\u00e6ximo anno o l'an\u00f2 in vixita a-a so diocexi, ch'o no vedeiva da circa \u0153utto anni. A Nebbio o Giustignan o gh'arest\u00f2 pe ben n\u0153uv'anni, a-o scopo asc\u00ec, comme l\u00ea m\u00e6ximo o l'amette, de trov\u00e2 repo\u00e6o da-i dramattichi eventi de l'eppoca. Durante t\u00e2 longa resciden\u00e7a o se dedic\u00f2 a resolev\u00e2 e sciorte, an\u00e7itutto materi\u00e6, da povia e dezastr\u00e2 diocexi. O tent\u00f2 asc\u00ec d'amegio\u00e2 a cortua e a discipri\u00f1a da so c\u00eax\u00eea, sottoponendo i ordenandi \u00e0 l'examme di requixii d'instru\u00e7ion necessai e pubricando quarche \u0153uvie in vorg\u00e2 \u00e0 uzo di ceeghi, anc\u0153u perdue. Un'energica a\u00e7ion de riforma a dovette, tuttavia, rest\u00e2 in parte dizatteiza asc\u00ec pe-i ostaccoli fraposti da-o Banco de San Zorzo, segn\u00f4 de l'izoa: o 10 zen. 1523, prezempio, i Protetto\u00ee do Banco intimon a-o Giustignan de revoc\u00e2 a scominniga inflita \u00e0 'n canonnego, in quant'o l'ea \"un di prin\u00e7ip\u00e6 e cai amixi\" che i aotorit\u00e6 zeneixi gh'avessan in Corsega.\nO fruto ciu diatuo do sogiorno do Giustignan o fu o \"Diallogo nominao Corsega\". Terminao, in baze a-a lettia prefatoia, into luggio do 1531, o breve scrito (120 paggine inte l'edi\u00e7ion in quarto) o l'arest\u00f2 ineddito scin a-o 1882 (anno into qu\u00e6 o fu pubricao a cua do V. De Caraffa into \"Bulletin de la Soci\u00e9t\u00e9 des sciences historiques et naturelles de la Corse\"), ma o g\u00f3d\u00ec tra \u00c7inque e Sette\u00e7ento de 'na noteive fortu\u00f1a fra-i studioxi che s'interessavan a-a realt\u00e6 de l'izoa.\nSe tratava da primma descri\u00e7ion moderna da Corsega, priva de scignificativi precedenti inta cortua giograffica umanistega, conduta in gran parte insci-a base d'osserva\u00e7ioin person\u00e6 sen\u00e7a compiaximenti antiquaio-erudii. No favan, d'atra parte, difetto a-o Giustignan de competen\u00e7e anche \"tecniche\" into campo di studdi giograffichi, tant'\u00e8 vea che, \u00e0 integra\u00e7ion do testo do Dialogo, o dizegn\u00f2 'na raprezenta\u00e7ion cartograffica da Corsega, che, sciben ch'a no se s\u00e6 conserv\u00e2, p\u00e2 ch'a s\u00e6 servia da modello pi-a carta contegnua inte l'edi\u00e7ion do 1558 de \"Izore chi apartegnan \u00e0 l'Itallia\" do L. \u00d3b\u00e8rto.\nA-a ricca mescion de d\u00e6ti giograffichi e, sorvetutto, demograffichi e econommichi se conzonze into Dialogo de precize finalit\u00e6 polittiche. Dedic\u00e2, no \u00e0 caxo, a-o maggi\u00f4 ommo politico zeneize do tempo, o Dria Doia, l'\u0153uvieta a l'intendeiva, dif\u00e6ti, indic\u00e2 a necescit\u00e6 de 'na serrie d'interventi atti \u00e0 rende ciu efficiente e ra\u00e7ion\u00e2 l'aministra\u00e7ion da Corsega. Sotta o stimmolo da riforma institu\u00e7ion\u00e2 de Zena do 1528, o Giustignan o proponeiva, in quest'ottica, d'afi\u00e2 l'izoa a-o diretto controllo \"stat\u00e2\" sotrandola a-o \"paterno rezimento\" do Banco de San Zorzo.\nFu proppio e noti\u00e7\u00e7ie do \"n\u0153uvo sucesso de libert\u00e6 et pa\u00e7iffico stato\" \u00e0 Zena doppo a riforma do 1528 \u00e0 spinze o Giustignan \u00e0 f\u00e2 ritorno inta \u00e7it\u00e6 nat\u00e2. \u00c0 Zena o Giustignan o trascorse pressoch\u00e9 contugnamente i urtimi anni scin a-a vigillia da morte, co-e sole ecce\u00e7ioin de 'n sogiorno \u00e0 Romma presso o fr\u00e6 Nichiozo into 1531 e de 'na n\u0153uva vixita a-a diocexi do 1532. Impegnaose inta reda\u00e7ion di \"Annali\" zeneixi, o Giustignan o l'aiva za praticamente terminao l'\u0153uvia o 10 ag. 1535, quand'o ne scrisse a lettia dedicatoia \"A ro Duxe, a ro Senato, et a tutto ro p\u0153uvo de Zena\".\nO Giustignan, tuttavia, o no l'ariesc\u00ec a vedde pubric\u00e2 a so urtima fadiga: into 1536 in vi\u00e6gio verso Nebbio o trov\u00f2 probabilmente a morte in m\u00e2 tra l'izoa Crav\u00e6a e o Cao Corso, sciben che pe 'n \u00e7erto tempo se pens\u00f2 ch'o foise, invece, st\u00e6to catturao da-i cors\u00e6 barb\u00e6schi.\nI \"Castigatissimi annali\u2026 dra e\u00e7ersa e illustriscima Repubbrica de Zena\" sciortin postumi \u00e0 Zena do 1537, a cua do L. Lomellin Sciorba, pe-i tipi do Togno Belon. \u0152uvia avertamente compilativa i \"Castigatiscimi annali\" pontavan essen\u00e7ialmente, pe mezo asc\u00ec de l'uzo de 'n vorg\u00e2 de matrixe settentrion\u00e2 lontan da-o purismo do Bembo, a-a finalit\u00e6 etico-polittica de \"instrue ro p\u0153uvo nostro \u00e0 \u00ease amat\u00f4 dra Repubbrica\", proponendo un modello de \"Stato \u00e7iten\" fondao insci-a larga e paritettica gestion da cosa pubbrica da parte da classe dirizente aristocrattica.\nDi sei libbri che compo\u00f1an l'\u0153uvia, o primmo, ch'o l'ariva scin a-o 1100, o l'\u00e8 intregamente aotonnomo \u00e0 peto da nara\u00e7ion di annalisti scincroni mediev\u00e6. E carte Ir-XXVIr son ocup\u00e6 da 'na \"Descrition dra Lyguria\" che, p\u00f9 dipendendo in parte da-o precedente da \"Descriptio orae Ligusticae\" do I. Braxello, a fornisce un'origin\u00e2 e articol\u00e2 raprezenta\u00e7ion da realt\u00e6 liggure do tempo inte so componente demograffiche, econommiche e urbanisteghe. Pe-o primmo, comme asc\u00ec pe-i sucescivi libbri, o Giustignan o no manc\u00f2 de d\u0153uvi\u00e2 asc\u00ec i documenti de l'Archivvio do Comun, cosa ch'a ghe permisse de nar\u00e2 con suficiente ricche\u00e7\u00e7a e vexende zeneixi pe di periodi non coverti da-i annalisti precedenti (l'Ato Medioevo, aponto, ma sorvetutto i anni de meit\u00e6 Quattro\u00e7ento tr\u00e6t\u00e6 into libbro V). Pe-i anni 1514-28 i \"Annali\" do Giustignan raprezentan a fonte primaia pi-a stoia zeneize. Fra i contributi ciu scignificativi di \"Castigatiscimi annali\" se deve asc\u00ec aregord\u00e2 e noti\u00e7\u00e7ie insce-e figue cortur\u00e6 de spicco da \u00e7it\u00e6, specce pe-o XV e XVI seccolo. A-e carte CCXXIIIr-CCXXVr o Giustignan o l'insei asc\u00ec 'na detali\u00e2 noti\u00e7\u00e7ia aotobiograffica, ch'a l'\u00e8, sci\u00f1a anc\u0153u, a ciu completa vivagna d'informa\u00e7ion insci-a so vitta i a so attivit\u00e6.\nL'aotobiografia a l'atesta che-o Giustignan o lasci\u00f2 a so libraja, ricca de 'n migi\u00e2 de volummi, in don a-a Repubbrica. Ben fito, per\u00f2, t\u00e2 patrimonnio o l'an\u00f2 smario: i doi inventai pervegnuine, do 1537 e do 1543, riportan, rispettivamente, circa 20 e 380 tittoli. Prev\u00e2 i volummi de drito, ma se gh'atr\u0153uva asc\u00ec di importanti scriti umanistichi e de filozofia platonnica, otr'\u00e0 di \u0153uvie d'aoto\u00ee clascichi, scolastichi e \u00e0 di no megio preciz\u00e6 libbri in ebraico e in atre lengue orient\u00e6."}
{"id": "29556", "revid": "1042", "url": "https://lij.wikipedia.org/wiki?curid=29556", "title": "M\u00e2 Liggure", "text": ""}
{"id": "29557", "revid": "1042", "url": "https://lij.wikipedia.org/wiki?curid=29557", "title": "San Domennego", "text": ""}
{"id": "29558", "revid": "1042", "url": "https://lij.wikipedia.org/wiki?curid=29558", "title": "Banco de San Zorzo", "text": ""}
{"id": "29559", "revid": "12052", "url": "https://lij.wikipedia.org/wiki?curid=29559", "title": "Aost\u00ecn Giustini\u00e9n", "text": ""}
{"id": "29560", "revid": "12052", "url": "https://lij.wikipedia.org/wiki?curid=29560", "title": "Moz\u00e0ico", "text": "O moz\u00e0ico o l'\u00e9 'na t\u00e9nica pol\u00eccroma (\u00f2 s\u00e6 a ci\u00f9 co\u00ee) \u00f2tegn\u00fba con l'\u00fbzo de men\u00ecssi de materi\u00e2li, nasci\u00fba inta Mezopot\u00e0mia e d\u00f2ppo dif\u00fbza into m\u00f3ndo de l'antighit\u00e6 into per\u00eeodo da domina\u00e7i\u00f3n gr\u00eaga e rom\u00e2na. I tasc\u00e9lli de nat\u00fba e c\u00f4 desp\u00e6gi (pr\u00eee, v\u00e9ddri, conch\u00ecgge) \u00e7\u00e8rte v\u00f2tte s\u00f3n decor\u00e6 con \u00f6o e pr\u00eee pre\u00e7i\u00f4ze. I pr\u00ecmmi trav\u00e0ggi bizant\u00ecn s\u00f3tto f\u00f3rma de moz\u00e0ichi s\u00f3n do s\u00e9colo V d\u00f2ppo de Cr\u00ecsto; qu\u00e9lle rom\u00e2ne s\u00f3n, in c\u00e0ngio, za da f\u00ecn do s\u00e9colo III pr\u00ecmma de Cr\u00ecsto."}
{"id": "29561", "revid": "12052", "url": "https://lij.wikipedia.org/wiki?curid=29561", "title": "Haematopus", "text": "Haematopus - Linnaeus 1758. O l'\u00e9 'n g\u00e9nere d'\u00f6xelli limicoli, o s\u00f4lo g\u00e9nere inta fam\u00ecggia Haematopodidae (Bonaparte 1838). S\u00f3n\u00a0dif\u00fbzi in sc\u00ea t\u00fbtte e c\u00f2ste, lev\u00f2u e z\u00f6ne Polari e quelle Tropicali de l'\u00c0frica e de l'\u00c0zia Sud Orientale. A sp\u00eace \"Haematopus ostralegus\" a l'\u00e9 a sola menn-a ch'a vixita a Lig\u00fbria.\nS\u00f3n oxelli de media grandessa con f\u00f2rti e l\u00f3nghi becchi de c\u00f4 r\u00f3sso e aranci\u00f3n; o colore de ciumme o peu \u00ease t\u00fbtto neigro br\u00f9n sc\u00fbo, \u00f2 s\u00f4via neigro e s\u00f3tta gianco; e sanpe \u00e9n c\u00f9rte e rob\u00fbste e v\u00e0n da o c\u00f4 grixo-verdex\u00ecn a-o r\u00f3sso e reuza.\nSe n\u00f9tran de \u00f2streghe, m\u00f3scoli, ars\u00e9lle, pat\u00e9lle, mol\u00fbschi, crostacei, bestie e vermi de m\u00e2. \nNidifican in sc\u00ea spi\u00e2ge, f\u00e0n ece\u00e7i\u00f3n\u00a0l\"'Haematopus ostralegus\", \"Haematopus finschi\" e \"Haematopus leucopodus\", che p\u00eauan nidific\u00e2 inte l'entrot\u00e6ra asc\u00ec.\nHaematopus a l'\u00e9 'na p\u00f2ula conposta: da \u03b1\u1f33\u03bc\u03b1 = s\u00e0ngoe e \u03c0\u03bf\u03cd\u03c2 = p\u00ea\nSp\u00eace.\nO Genere o cont\u00e9gne 12 sp\u00eace: \n\u00d2streg\u00e0nte, \"Haematopus\u00a0ostralegus\".\nL'\u00d2stregante\u00a0(\"Haematopus Ostralegus\" - Linnaeus 1758; in Itali\u00e0n: \"Beccaccia di Mare\", \u00f2 \"Ostrichiere\") o l'\u00e9 'n \u00f6xello rob\u00f9sto e t\u00f2sso de m\u00e9die dimenscio\u00ecn, l\u00f3ngo 40-45 c\u00ectti, co-ina avert\u00fba al\u00e2re de 80-85 c\u00ectti. Mascci e femine no se dist\u00ecngoan, \u00e0n i m\u00e6ximi\u00a0col\u00f4ri: testa, c\u00f2llo, parte superi\u00f4re do p\u00eato, d\u00f2rso e \u00e2e de c\u00f4 neigro, con in sot\u00ee b\u00f2rdo gianco; o grop\u00f3n o l'\u00e9 de c\u00f4 gianco, a c\u00f4a asc\u00ec ma a fin\u00ecsce con 'na banda de c\u00f4 neigro. In x\u00eauo e \u00e2e mostr\u00e0n ina l\u00f3nga banda de c\u00f4 gianco. O l'\u00e0 'n becco de c\u00f4 r\u00f3sso-aranci\u00f3n, dr\u00eeto, f\u00f2rte, a forma de sc\u00f6pello, l\u00f3ngo 'na\u00a0d\u00eax\u00e9nn-a de c\u00ectti, co-o qu\u00e6 o l'\u00e0rve\u00a0e conch\u00ecgge di v\u00e0rri mol\u00f9schi - da chi o n\u00f3mme,\"Ostrichiere\", anche se l'\u00e9 inprobabile che \u00f2streghe o ne atr\u00eauve. O l'\u00e0 \u00e9uggi r\u00f3sci, e sanpe r\u00eauza.\n\u00d6xello f\u00f2rtem\u00e9nte\u00a0greg\u00e2io, lev\u00f2u o periodo da nidifica\u00e7i\u00f3n, anche se i n\u00eei, 'na conch\u00e8tta inta sabia, no \u00e8n go\u00e6ii\u00a0distanti un da l'\u00e2tro. L '\u00e9 a femina ch'a \u00e7erne o p\u00f2sto; e 2-4 \u00eauve \u00e9n co\u00e6 24-27 gi\u00f3rni da-o masccio asc\u00ec. I pic\u00ecn l\u00e0scian o n\u00eeo d\u00f2ppo 24-48 \u00f4e, e\u00a0s\u00f3n acud\u00eei da-i genito\u00ee, i z\u00f9veni\u00a0\u00e9n pronti a-o x\u00eauo a p\u00f6co ci\u00f9 de 'n meize d'et\u00e6.\nL'Ostregante o l'\u00e9 'n oxello de pasaggio in sci\u00e2 Lig\u00fbria:Usitatamente scarseggia, ma ogni anno sen preda qualche individuoIn Liguria \u00e8 pi\u00f9 facilmente osservabile durante il ripasso primaverile, anche se sempre piuttosto scarsaSe conosce quattro\u00a0sotosp\u00eace d\"'Haematopus ostralegus\"; d\u00f4e de queste \u00e9n prezenti in Eor\u00f6pa:\nL'\u00f2streg\u00e0nte o l'\u00e8 l'\u00f6xello\u00a0sc\u00ecnbolo de \u00cezoe Faroe."}
{"id": "29562", "revid": "12052", "url": "https://lij.wikipedia.org/wiki?curid=29562", "title": "Bibliot\u00eaca Apost\u00f2lica Vatic\u00e0nn-a", "text": "A Bibliot\u00eaca Apost\u00f2lica Vatic\u00e0nn-a (in lat\u00ecn \"Bibliotheca Apostolica Vaticana\"), comunem\u00e9nte conosci\u00fba c\u00f3mme a Bibliot\u00eaca Vatic\u00e0nn-a, a l'\u00e9 a bibliot\u00eaca da S\u00e0nta S\u00eade, scito\u00e2 inta \u00c7it\u00e6 do Vatic\u00e0n. Formalm\u00e9nte a l'\u00e9 st\u00e6ta cre\u00e2 into 1475, scib\u00e9n che a s\u00f2 exist\u00e9nsa a l'\u00e9 b\u00e9n b\u00e9n ci\u00f9 ant\u00eega, es\u00e9ndo unn-a de bibliot\u00eache ci\u00f9 v\u00eagie a-o m\u00f3ndo e co-ina de ci\u00f9 inport\u00e0nti cole\u00e7io\u00ecn de t\u00e8sti st\u00f2richi. Def\u00e6ti a l'\u00e0 ci\u00f9 \u00f2 m\u00eano 75.000 manoscr\u00eeti e un mili\u00f3n e \u00e7entom\u00eea l\u00ecbbri, \u00f3ltre che 8.500 incon\u00e0boli.\nA Bibliot\u00eaca Vatic\u00e0nn-a a l'\u00e9 'na bibliot\u00eaca de ri\u00e7\u00e8rca inti c\u00e0npi de st\u00f6ia, l\u00e9zze, filozof\u00eea, sc\u00e9nsa e teolog\u00eea. A l'\u00e9 av\u00e8rta a t\u00f9tta qu\u00e9lli in gr\u00e0ddo de prov\u00e2 a pr\u00f2pia qual\u00ecfica e-e necescit\u00e6 de ri\u00e7\u00e8rca. De c\u00f2pie de p\u00e0gine de l\u00ecbbri p\u00f9blich\u00e6 tra o 1801 e o 1990 p\u00eauan \u00ease dom\u00e0nd\u00e6, pe st\u00f9ddi priv\u00e6, s\u00e9gge de pers\u00f3nn-a che pe p\u00f2sta eletr\u00f2nica.\nO p\u00e0ppa Nichi\u00f4zo V o l'av\u00e9iva inmagin\u00f2u 'na n\u00eauva R\u00f3mma depo\u00ee de est\u00e9ize \u00f2pere p\u00f9bliche, de m\u00f2ddo da atir\u00e2 pelegr\u00ecn e studi\u00f4xi inta \u00e7it\u00e6 pe incomens\u00e2 a s\u00f2 trasforma\u00e7i\u00f3n. O Nichi\u00f4zo o vo\u00e9iva cre\u00e2 'na \"bibliot\u00eaca p\u00f9blica\" pe R\u00f3mma de m\u00f2ddo ch'a fo\u00eese v\u00ecsta c\u00f3mme 'n'institu\u00e7i\u00f3n centr\u00e2le pe-i st\u00f9ddi uman\u00ecstichi. A s\u00f2 m\u00f2rte a l'\u00e0 per\u00f2 inped\u00eeo a-o Nichi\u00f4zo de v\u00e9dde a crea\u00e7i\u00f3n da n\u00eauva bibliot\u00eaca, a qu\u00e6 a sai\u00e2 d\u00f3nca instito\u00eea da-o s\u00f2 suces\u00f4, o P\u00e0ppa Sc\u00ecsto IV.\nInto m\u00e0rso do 2014 a Bibliot\u00eaca Vatic\u00e0nn-a a l'\u00e0 incomens\u00f2u 'n prog\u00e8tto, da-a du\u00e2ta de qu\u00e0ttro \u00e0nni, de digitaliza\u00e7i\u00f3n da s\u00f2 cole\u00e7i\u00f3n de manosc\u00eeti, de m\u00f2ddo che fo\u00eesan dispon\u00ecbili in sci\u00e2 R\u00e6.\nL'Arch\u00ecvio Apost\u00f2lico Vatic\u00e0n o l'\u00e9 st\u00e6to separ\u00f2u da-a bibliot\u00eaca a-o prin\u00e7\u00ecpio do XVII s\u00e9colo e, a-a giorn\u00e2 d'ancheu, o cont\u00eagne ci\u00f9 de 150.000 \u00f2g\u00e8tti.\nSt\u00f6ia.\nI studi\u00f4xi de s\u00f2lito div\u00ecddan a st\u00f6ia da Bibliot\u00eaca Vatic\u00e0nn-a in \u00e7\u00ecnque per\u00eeodi, \u00f6 s\u00e6 qu\u00e9lli pre-Later\u00e0n, Later\u00e0n, Avignon\u00e9ize, pre-Vatic\u00e0n e Vatic\u00e0n.\nPer\u00eeodo pre-Later\u00e0n.\nO per\u00eeodo pre-Later\u00e0n, o qu\u00e6 o conpr\u00e9nde i pr\u00ecmmi \u00e0nni de v\u00ectta da bibliot\u00eaca, o rem\u00f3nta sc\u00ecnn-a-o prin\u00e7\u00ecpio da G\u00eaxa. Da 'sti \u00e0nni chi s\u00f3n sopravisci\u00fbi p\u00f6chi vol\u00f9mmi, ma a \u00f2gni m\u00f2ddo s\u00f3n tra i ci\u00f9 inport\u00e0nti de t\u00f9tti.\nPer\u00eeodo Later\u00e0n.\nO per\u00eeodo Later\u00e0n o l'\u00e9 inc\u00f3mens\u00f2u da-o mom\u00e9nto into qu\u00e6 a bibliot\u00eaca a l'\u00e9 st\u00e6ta stramu\u00e2 into Pal\u00e0sso do Later\u00e0n, d\u00f3nde a l'\u00e9 rest\u00e2 sc\u00ecnn-a-a f\u00ecn do XIII s\u00e9colo, a-o pap\u00e2to do Bonif\u00e0\u00e7io VIII (m\u00f2rto into 1303). Inte 'sto per\u00eeodo chi a cole\u00e7i\u00f3n a l'\u00eaa za unn-a de ci\u00f9 gr\u00e9nde arecug\u00e9ite de manoscr\u00eeti de t\u00f9tta Eor\u00f6pa. Purtr\u00f2ppo, a-a m\u00f2rte do Bonif\u00e0\u00e7io VIII, a Pal\u00e0sso do Later\u00e0n o l'\u00e9 st\u00e6to caci\u00f2u zu, co-a cole\u00e7i\u00f3n ch'a l'\u00e9 st\u00e6ta sachez\u00e2 da-o F\u00e9ipo IV de Fr\u00e0nsa.\nPer\u00eeodo Avignon\u00e9ize.\nInti \u00e0nni da rescid\u00e9nsa \u00f2blig\u00e2 di p\u00e0ppi a Avign\u00f3n a l'\u00e9 st\u00e6ta ricostro\u00eea 'n'inport\u00e0nte cole\u00e7i\u00f3n de l\u00ecbbri, m\u00ecssa in \u00f2rdine pe m\u00eazo de di reg\u00ecstri e scito\u00e2 into Pal\u00e0sso di P\u00e0ppi. A \u00f2gni m\u00f2ddo 'sto per\u00eeodo chi, incomens\u00f2u da-a m\u00f2rte do Bonif\u00e0\u00e7io VIII into 1303, o l'\u00e9 f\u00eeto fin\u00eeo inti \u00e0nni set\u00e0nta de qu\u00e9llo s\u00e9colo, co-o rit\u00f3rno do pap\u00e2to a R\u00f3mma.\nPer\u00eeodo pre-Vatic\u00e0n.\nO va ci\u00f9 \u00f2 m\u00eano da-o 1370 a-o 1447. A bibliot\u00eaca inte 'sto per\u00eeodo chi a l'\u00eaa pi-\u00e2 ci\u00f9 p\u00e0rte spanteg\u00e2 tra Avign\u00f3n, R\u00f3mma e \u00e2tre \u00e7it\u00e6 t\u00e0nto che, a-o mom\u00e9nto da m\u00f2rte do P\u00e0ppa Eog\u00e9nio IV, a l'\u00eaa form\u00e2 da s\u00f4lo 340 l\u00ecbbri.\nPer\u00eeodo Vatic\u00e0n.\nInto 1451 o p\u00e0ppa, bibliof\u00eclo, Nichi\u00f4zo V, o l'\u00e0 tent\u00f2u de cre\u00e2 'na bibliot\u00eaca p\u00f9blica into Vatic\u00e0n, con l'\u00f2biet\u00eevo de atir\u00e2 t\u00f3rna studi\u00f4xi e leter\u00e6 inta \u00e7it\u00e6. O l'\u00e0 d\u00f3nca cre\u00f2u 'na pr\u00ecmma cole\u00e7i\u00f3n met\u00e9ndo ins\u00e9mme i 350 c\u00f2dichi in gr\u00eago, lat\u00ecn e ebr\u00e0ico eredit\u00e6 da-o s\u00f2 predeces\u00f4 co-a s\u00f2 cole\u00e7i\u00f3n priv\u00e2, incomens\u00e0ndo a acat\u00e2 manoscr\u00eeti da-a Bibliot\u00eaca Inperi\u00e2le de Costantin\u00f2poli asc\u00ec. A cole\u00e7i\u00f3n a l'\u00e9 p\u00f6i st\u00e6ta anpli\u00e2 gr\u00e0\u00e7ie a di studi\u00f4xi itali\u00e9n e bizant\u00ecn che \u00e0n trad\u00fbto di cl\u00e0scichi da-a l\u00e9ngoa gr\u00eaga in lat\u00ecn. O p\u00e0ppa o l'\u00e0 con s\u00e6ximo incoragi\u00f2u l'inclux\u00f3n di cl\u00e0scichi do m\u00f3ndo pag\u00e0n asc\u00ec, co-in'ativit\u00e6 ch'a l'\u00e9 st\u00e6ta inportant\u00ecscima pe sarv\u00e2 \u00f2pere e scr\u00eeti da letiat\u00fba gr\u00eaga. Def\u00e6ti, into 1455, a cole\u00e7i\u00f3n a l'\u00eaa ariv\u00e2 a 1200 l\u00ecbbri, di qu\u00e6 400 \u00eaan scr\u00eeti in gr\u00eago.\nO Nichi\u00f4zo o l'\u00e9 per\u00f2 m\u00f2rto in qu\u00e9llo \u00e0nno e cosc\u00ec o l'\u00e9 st\u00e6to, into 1475, o P\u00e0ppa Sc\u00ecsto IV a fond\u00e2 a Bibliot\u00eaca Palat\u00ecnn-a. Inti \u00e0nni do s\u00f2 pap\u00e2to i n\u00eauvi ac\u00e0tti \u00eaan pi-\u00e2 ci\u00f9 p\u00e0rte inti seto\u00ee da teolog\u00eea, da filozof\u00eea e da letiat\u00fba art\u00ecstica. O n\u00f9mero di manoscr\u00eeti, cont\u00f2u in de man\u00eae difer\u00e9nti, o l'\u00eaa tra i 3.500 do 1475 e i 2.527 do 1481, a-o mom\u00e9nto da reda\u00e7i\u00f3n da l\u00ecsta de \u00f2pere f\u00e6ta da-o bibliotec\u00e2io Bertom\u00ea Platina. A \u00f2gni m\u00f2ddo in qu\u00e9lli \u00e0nni a l'\u00eaa a ci\u00f9 gr\u00e0nde cole\u00e7i\u00f3n de l\u00ecbbri de t\u00f9tto o m\u00f3ndo \u00f2cident\u00e2le.\nO P\u00e0ppa Gi\u00f9lio II o l'\u00e0 ordin\u00f2u 'na pr\u00ecmma espansci\u00f3n da bibliot\u00eaca. Into 1587, o P\u00e0ppa Sc\u00ecsto V o l'\u00e0 comiscion\u00f2u a l'archit\u00e9tto M\u00e9nego Font\u00e0nn-a a costru\u00e7i\u00f3n de 'na n\u00eauva s\u00eade pi-\u00e2 bibliot\u00eaca, a qu\u00e6 a l'\u00e9 d\u00eauvi\u00e2 anc\u00f3n a-a giorn\u00e2 d'ancheu e che, da qu\u00e9llo mom\u00e9nto, a sai\u00e2 ciam\u00e2 a Bibliot\u00eaca Vatic\u00e0nn-a.\nInti \u00e0nni da C\u00f3ntrorif\u00f3rma, a v\u00ecxita a-e cole\u00e7io\u00ecn da bibliot\u00eaca a l'\u00e9 st\u00e6ta limit\u00e2 apr\u00eauvo a-a crea\u00e7i\u00f3n do cosc\u00ec d\u00eeto \"Index Librorum Prohibitorum\", \u00f6 s\u00e6 l'\u00ccndice di L\u00ecbbri Proib\u00eei. L'intr\u00e2 inta bibliot\u00eaca a l'\u00eaa d\u00f3nca sotop\u00f2sta a v\u00e0rie limita\u00e7io\u00ecn, sp\u00e9cce pe-i studi\u00f4xi de confesci\u00f3n protest\u00e0nte. 'Ste restri\u00e7io\u00ecn chi sai\u00e0n in p\u00e0rte lev\u00e6 into XVII s\u00e9colo, co-o P\u00e0ppa L\u00econ XIII ch'o l'\u00e0 a-a f\u00ecn av\u00e8rto do t\u00f9tto a bibliot\u00eaca a-i studi\u00f4xi into 1883.\nInto 1756 l'ab\u00f2u Pi\u00e0ggio, curat\u00f4 di ant\u00eeghi manoscr\u00eeti inta Bibliot\u00eaca Vatic\u00e0nn-a, o l'\u00e0 d\u00eauvi\u00f2u pi-\u00e2 pr\u00ecmma v\u00f2tta 'na m\u00e0china da l\u00ea invent\u00e2 pe desgh\u00e9ugge di pap\u00ea atrov\u00e6 a Ercol\u00e0n, co-in proc\u00e8sso du\u00f2u v\u00e0rri m\u00e9ixi.\nInto 1809 o Napoli\u00f3n Bonap\u00e0rte o l'\u00e0 f\u00e6to arest\u00e2 o P\u00e0ppa P\u00eeo VII, fax\u00e9ndo port\u00e2 a Par\u00ecggi t\u00f9tte e \u00f2pere da bibliot\u00eaca. Qu\u00e9ste s\u00f3n torn\u00e6 a R\u00f3mma into 1817, tr\u00e9i \u00e0nni depo\u00ee a sconf\u00ectta do Napoli\u00f3n.\nInto 1992 a bibliot\u00eaca a l'\u00eaa ariv\u00e2 a squ\u00e6xi 2 milio\u00ecn de \u00f2g\u00e8tti elenc\u00e6 inti s\u00f2 cat\u00e0loghi.\n\u00d2rganiza\u00e7i\u00f3n.\nCat\u00e0logo.\nE cole\u00e7io\u00ecn \u00eaan ini\u00e7ialm\u00e9nte \u00f2rganiz\u00e6 con di quad\u00e8rni inti qu\u00e6 \u00eaan elenc\u00e6 i manoscr\u00eeti. Co-a cresci\u00e0nsa da cole\u00e7i\u00f3n a ci\u00f9 de qu\u00e0rche migi\u00e2 de vol\u00f9mmi, s\u00f3n st\u00e6te prepar\u00e6 de l\u00ecste pe sganz\u00eea. O pr\u00ecmmo scist\u00eama de cataloga\u00e7i\u00f3n mod\u00e8rno o l'\u00e9 st\u00e6to cre\u00f2u inti \u00e0nni tra o 1927 e o 1939, pigi\u00e0ndo c\u00f3mme ez\u00e9npio qu\u00e9llo d\u00eauvi\u00f2u da-a Bibliot\u00eaca do Congr\u00e8sso di St\u00e2ti Un\u00eei, s\u00f3tt'a-a supervix\u00f3n do pr\u00e6 Franz Ehrle. L\u00ea o l'\u00e0 introd\u00fbto o pr\u00ecmmo progr\u00e0mma pe fotograf\u00e2 l\u00ecbbri r\u00e2ri o ant\u00eeghi asc\u00ec. Inti \u00e0nni nov\u00e0nta do s\u00e9colo pas\u00f2u gh'\u00e9 st\u00e6to 'n agiornam\u00e9nto de ci\u00f9, efeto\u00f2u s\u00f3tt'a-a dire\u00e7i\u00f3n do rev. Leonard E. Boyle, co-a digitaliza\u00e7i\u00f3n di cat\u00e0loghi.\nConsulta\u00e7i\u00f3n e pr\u00e9stito.\nStoricam\u00e9nte, inte l'et\u00e6 do rinascim\u00e9nto, a ci\u00f9 p\u00e0rte di l\u00ecbbri a no l'\u00eaa conserv\u00e2 in sce de sganz\u00eee ma ciuf\u00eeto in de b\u00e0nche de l\u00e9gno, co-e t\u00f2ue pi-\u00e2 consulta\u00e7i\u00f3n che se trov\u00e2van da-ar\u00e9nte a 'ste b\u00e0nche chi. \u00d2gni b\u00e0nca a l'\u00eaa dedic\u00e2 a 'n \u00e7\u00e8rto argom\u00e9nto e i l\u00ecbbri conserv\u00e6 l\u00eee vegn\u00eevan incaden\u00e6 a-o l\u00e9gno.\nA \u00f2gni m\u00f2ddo, sc\u00ecnn-a-o prin\u00e7\u00ecpio do XVII s\u00e9colo, a-i studi\u00f4xi o l'\u00eaa perm\u00ecsso pigi\u00e2 in pr\u00e9stito i l\u00ecbbri da bibliot\u00eaca, scib\u00e9n che, pe-i ci\u00f9 inport\u00e0nti, a l'\u00eaa neces\u00e2ia 'n'outoriza\u00e7i\u00f3n scr\u00eeta da-o P\u00e0ppa in pers\u00f3nn-a. I privil\u00eagi l\u00ecgh\u00e6 a-a consulta\u00e7i\u00f3n da bibliot\u00eaca po\u00e9ivan \u00ease rivoc\u00e6 se vegn\u00eevan viol\u00e6 \u00e7\u00e8rte r\u00e9gole, prez\u00e9npio into c\u00e2xo se fo\u00eesan scavalc\u00e6 e t\u00f2ue. 'N c\u00e2xo rinom\u00f2u o l'\u00e9 qu\u00e9llo do P\u00eeco da Mirand\u00f2la, o qu\u00e6 o l'\u00e0 p\u00e8rso o dir\u00ectto de d\u00eauvi\u00e2 a bibliot\u00eaca apr\u00eauvo a-a publica\u00e7i\u00f3n de 'n l\u00ecbbro de teolog\u00eea ch'o no l'\u00eaa st\u00e6to aprov\u00f2u da-a C\u00f9ria pap\u00e2le. Inti \u00e0nni sciusci\u00e0nta do S\u00e8te\u00e7\u00e9nto, co-ina l\u00e9zze eman\u00e2 da-o P\u00e0ppa Clem\u00e9nte XIII, a l'\u00e9 st\u00e6ta fortem\u00e9nte limit\u00e2 l'intr\u00e2 inta bibliot\u00eaca e a consulta\u00e7i\u00f3n do s\u00f2 patrim\u00f2nio.\nA-a giorn\u00e2 d'ancheu a Bibliot\u00eaca Vatic\u00e0nn-a a peu \u00ease vixit\u00e2 da 200 studi\u00f4xi pe v\u00f2tta, co-in n\u00f9mero ch'o va tra e 4.000 e-e 5.000 vix\u00ecte pe \u00e0nno, pi-\u00e2 ci\u00f9 p\u00e0rte de acad\u00e9michi za laore\u00e6.\nBibliotec\u00e2i.\nO diret\u00f4 da bibliot\u00eaca o l'\u00e9 st\u00e6to nomin\u00f2u cardin\u00e2, in particol\u00e2 co-o t\u00ectolo de Cardin\u00e2 Bibliotec\u00e2io. O person\u00e2 de v\u00e0rie bibliot\u00eache o vegn\u00eeva pe c\u00f3ntra ciam\u00f2u \"cost\u00f6de\". D\u00f2ppo a riavert\u00fba da bibliot\u00eaca into 1882, o P\u00e0ppa L\u00econ XIII o l'\u00e0 cangi\u00f2u o t\u00ectolo in qu\u00e9llo de Pref\u00e8tto.\nA bibliot\u00eaca a l'\u00e0, a-a giorn\u00e2 d'ancheu, ci\u00f9 \u00f2 m\u00eano 80 dipend\u00e9nti, spart\u00eei tra \u00e7\u00ecnque dipartim\u00e9nti: manoscr\u00eeti/cole\u00e7io\u00ecn d'arch\u00ecvio, l\u00ecbbri st\u00e0np\u00e6/dis\u00e9gni, ac\u00e0tti/cataloga\u00e7i\u00f3n, cole\u00e7io\u00ecn de mon\u00e6e/mus\u00eai e rest\u00e0oro/fotograf\u00eea.\nS\u00eade.\nA bibliot\u00eaca a l'\u00e9 scito\u00e2 dr\u00e9nto a-o Pal\u00e0sso Vatic\u00e0n, co-a s\u00f2 intr\u00e2 ch'a se tr\u00eauva in sci\u00f4 cort\u00ee de l'ami\u00e2d\u00f4. Qu\u00e0nde o P\u00e0ppa Sc\u00ecsto V o l'\u00e0 comiscion\u00f2u l'anpliam\u00e9nto do pal\u00e0sso, co-a costru\u00e7i\u00f3n da n\u00eauva s\u00eade de Bibliot\u00eaca Vatic\u00e0nn-a asc\u00ec, o l'\u00e0 f\u00e6to costro\u00ee 'na n\u00eauva \u00e2a in sce tr\u00e9i liv\u00e8lli ch'a pas\u00e2va pr\u00f2pio into m\u00eazo do cort\u00ee de l'ami\u00e2d\u00f4, cangi\u00e0ndo cosc\u00ec l'\u00f2rigin\u00e2le prog\u00e8tto do Bram\u00e0nte. A-a f\u00ecn de un di gr\u00e9ndi scalo\u00ecn d'\u00f6n\u00f4 gh'\u00e9 st\u00e6ta m\u00ecssa 'na st\u00e0toa de S\u00e0nt'Ip\u00f2lito de R\u00f3mma, a decora\u00e7i\u00f3n de l'andr\u00f3n d\u00eeto \"La Galea\".\nInto pr\u00ecmmo liv\u00e8llo seminter\u00f2u gh'\u00e9 a st\u00e0nsa di pap\u00eeri e 'n dep\u00f2xito pe-i manoscr\u00eeti. A-o pr\u00ecmmo liv\u00e8llo se tr\u00eauva o lou\u00eaio pe-i rest\u00e0ori m\u00e9ntre, a-o t\u00e8rso, gh'\u00e9 i arch\u00ecvi fotogr\u00e0fichi.\nInta Bibliot\u00eaca gh'\u00e9 ci\u00f9 \u00f2 m\u00eano 42 chil\u00f2metri de sganz\u00eee.\nA s\u00eade da Bibliot\u00eaca a l'\u00e9 st\u00e6ta ser\u00e2 da-i 17 de l\u00f9ggio do 2007 pe di trav\u00e0ggi de ristrutura\u00e7i\u00f3n, arv\u00ecndo t\u00f3rna a-i 20 de set\u00e9nbre do 2010. 'St'\u00f2pera chi, cost\u00e2 'n tot\u00e2le de 9 milio\u00ecn de \u00e9ori, a l'\u00e0 perm\u00ecsso de cre\u00e2 'na s\u00e9rie de loc\u00e2li a tenperat\u00fba control\u00e2.\nArchitet\u00fba e \u00e0rte.\nInta \"Sala di Consultazione\", \u00f6 s\u00e6 a s\u00e2la prin\u00e7ip\u00e2le inta qu\u00e6 consult\u00e2 i vol\u00f9mmi da Bibliot\u00eaca Vatic\u00e0nn-a, gh'\u00e9 'na st\u00e0toa de S\u00e0n Tom\u00e2xo d'Aqu\u00ecn, \u00f2pera do scult\u00f4 Cesare Aureli f\u00e6ta ci\u00f9 \u00f2 m\u00eano into 1910. 'Na seg\u00f3nda versci\u00f3n de 'sta st\u00e0toa chi, realiz\u00e2 'na vint\u00e9nn-a d'\u00e0nni d\u00f2ppo, a l'\u00e9 m\u00ecssa into p\u00f2rtego a l'intr\u00e2 da Pontif\u00ecccia Universcit\u00e6 \"S\u00e0n Tom\u00e2xo d'Aqu\u00ecn\", ciam\u00e2 \"Angelicum\" asc\u00ec.\nCole\u00e7io\u00ecn.\nScib\u00e8n che inta Bibliot\u00eaca Vatic\u00e0nn-a s\u00f3n st\u00e6te de l\u00f3ngo incl\u00fbze S\u00e2cre Scr\u00eet\u00fbe, t\u00e8sti de dir\u00ectto can\u00f2nico e \u00f2pere teol\u00f2giche, qu\u00e9sta a s'\u00e9 specializ\u00e2 sc\u00ecnn-a da-a s\u00f2 crea\u00e7i\u00f3n inti l\u00ecbbri secol\u00e6 asc\u00ec. A s\u00f2 cole\u00e7i\u00f3n de cl\u00e0scichi gr\u00eaghi e lat\u00ecn a l'\u00e9 st\u00e6ta a-o c\u00e9ntro da rin\u00e0scita da colt\u00fba cl\u00e0scica inti \u00e0nni do Rinascim\u00e9nto. I pap\u00ea ci\u00f9 ant\u00eeghi conserv\u00e6 inta bibliot\u00eaca rem\u00f3ntan sc\u00ecnn-a-o I s\u00e9colo.\nA bibliot\u00eaca a l'\u00e9 st\u00e6ta cre\u00e2 sorviat\u00f9tto pe arech\u00e9ugge di manoscr\u00eeti, f\u00e6to ch'o se peu v\u00e9dde anc\u00f3n a-a giorn\u00e2 d'ancheu inte l'\u00e2to n\u00f9mero de manoscr\u00eeti, raport\u00e6 a-i l\u00ecbbri st\u00e0np\u00e6, conserv\u00e6 inte s\u00f2 cole\u00e7io\u00ecn. Def\u00e6ti i l\u00ecbbri st\u00e0np\u00e6 che s\u00f3n intr\u00e6 inta cole\u00e7i\u00f3n \u00e0n pi-\u00e2 ci\u00f9 p\u00e0rte l'\u00f2biet\u00eevo de fa\u00e7ilit\u00e2 o st\u00f9dio da cole\u00e7i\u00f3n b\u00e9n b\u00e9n ci\u00f9 inport\u00e0nte de manoscr\u00eeti. A cole\u00e7i\u00f3n a l'incl\u00f9dde 330.000 mon\u00e6e gr\u00eaghe, rom\u00e0nn-e e pontif\u00eccce asc\u00ec, ci\u00f9 'n'arecug\u00e9ita de med\u00e0gge.\nDe m\u00e9dia, \u00f2gni \u00e0nno v\u00eagnan ac\u00e0t\u00e6 ci\u00f9 \u00f2 m\u00eano 6.000 l\u00ecbbri, s\u00e9nsa c\u00f3nta i numer\u00f4xi l\u00e0sciti e acquixi\u00e7io\u00ecn into c\u00f3rso di s\u00e9coli.\nInto 1623 a Bibliot\u00eaca Palat\u00ecnn-a eredit\u00e2ia de Heidelberg, form\u00e2 da ci\u00f9 \u00f2 m\u00eano 3.500 manoscr\u00eeti, a l'\u00e9 st\u00e6ta don\u00e2 a-o Vatic\u00e0n da-o Masimili\u00e0n I de Bav\u00eaa (da l\u00ea \u00f2tegn\u00fba c\u00f3mme bot\u00ecn into c\u00f3rso da Go\u00e6ra di Tr\u00e9nt'\u00c0nni) in ringra\u00e7iam\u00e9nto pe-o trav\u00e0ggio diplom\u00e0tico f\u00e6to da-o P\u00e0ppa Grigheu XV, da-o qu\u00e6 o l'\u00e9 st\u00e6to sostegn\u00fbo inte l'ele\u00e7i\u00f3n a-a c\u00e0rega de elet\u00f4 a-o p\u00f2sto di candid\u00e6 protest\u00e0nti. A ci\u00f9 p\u00e0rte da Bibliot\u00eaca Palat\u00ecnn-a a se tr\u00eauva anc\u00f3n a-a giorn\u00e2 d'ancheu in qu\u00e9lla Vatic\u00e0nn-a, f\u00eaua de \u00e7\u00e8rti c\u00f2dichi p\u00f2rt\u00e6 a Par\u00ecggi into 1797 e restito\u00eei a Heidelberg co-a p\u00e2xe de Par\u00ecggi do 1815 e do reg\u00e0llo de 852 vol\u00f9mmi f\u00e6to into 1816 da-o P\u00eeo VII a l'Universcit\u00e6 de Heidelberg, tra-i qu\u00e6 gh'\u00e9 o cosc\u00ec d\u00eeto \"Codex Manesse\" asc\u00ec.\nInto 1657 s\u00f3n st\u00e6ti ac\u00e0t\u00e6 i manoscr\u00eeti di D\u00f9cchi de Urb\u00ecn e, into 1661, o bibliotec\u00e2io o l'\u00eaa o studi\u00f4zo gr\u00eago Leo Allatius. L'inport\u00e0nte bibliot\u00eaca da reg\u00ecnn-a Crist\u00ecnn-a de Sv\u00e9\u00e7ia (pi-\u00e2 ci\u00f9 p\u00e0rte m\u00ecssa ins\u00e9mme da-i s\u00f2 gener\u00e2li co-i sach\u00e9zzi de Pr\u00e2ga e de \u00e7it\u00e6 ted\u00e9sche inta Go\u00e6ra di Tr\u00e9nt'\u00c0nni) a l'\u00e9 st\u00e6ta acat\u00e2 da-o P\u00e0ppa Lusci\u00e0ndro VIII a-a s\u00f2 m\u00f2rte. A l'\u00e9poca a l'\u00eaa in pr\u00e0tica l'int\u00eagra bibliot\u00eaca re\u00e2 da Sv\u00e9\u00e7ia e, fortunatam\u00e9nte, a l'\u00e9 st\u00e6ta acat\u00e2 p\u00f6co pr\u00ecmma do gr\u00e0nde inc\u00e9ndio ch'o l'\u00e0 destr\u00fbto o pal\u00e0sso re\u00e2 into 1697.\nTra i f\u00f3ndi ci\u00f9 fam\u00f4xi da bibliot\u00eaca gh'\u00e9 o \"Codex Vaticanus Graecus 1209\", o ci\u00f9 ant\u00eego manoscr\u00eeto de S\u00e2cre Scr\u00eet\u00fbe, squ\u00e6xi conpl\u00eato, ch'o s\u00e9gge conosci\u00fbo a-a giorn\u00e2 d'ancheu. L\"'Arcana historia\" do Proc\u00f2pio de Cezar\u00eaa a l'\u00e9 st\u00e6ta descov\u00e8rta inta bibliot\u00eaca e public\u00e2 t\u00f3rna into 1623. O P\u00e0ppa Clem\u00e9nte XI o l'\u00e0 mand\u00f2u v\u00e0rri studi\u00f4xi into Lev\u00e0nte pe arech\u00e9ugge di manoscr\u00eeti e d\u00f3nca o l'\u00e9 conscider\u00f2u o fondat\u00f4 da se\u00e7i\u00f3n \u00f2rient\u00e2le da bibliot\u00eaca. Inte 'sta chi gh'\u00e9 'n'inpor\u00e0nte cole\u00e7i\u00f3n de \u00f2pere l\u00ecgh\u00e6 a l'indo\u00eeximo, con l\u00ecbbri che rem\u00f3ntan sc\u00ecnn-a-o 1819.\nA-a Bibliot\u00eaca Vatic\u00e0nn-a a l'\u00e9 asoci\u00e2 'na sch\u00eaua de biblioteconom\u00eea e, into 1959, a l'\u00e9 st\u00e6ta cre\u00e2 'na bibliot\u00eaca de pel\u00eccole asc\u00ec. Qu\u00e9sta a no va per\u00f2 conf\u00fbza co-a Filmet\u00eaca Vatic\u00e0nn-a, cre\u00e2 into 1951 inte l'Universcit\u00e6 de Saint Louis a Saint Louis, Missouri.\ninti \u00e0nni do rest\u00e0oro da bibliot\u00eaca, tra o 2007 e o 2010, inte t\u00f9tti i 70.000 vol\u00f9mmi da bibliot\u00eaca s\u00f3n st\u00e6ti inser\u00eei di \"chip\" eletr\u00f2nichi pe prevegn\u00ee di ladron\u00ecssi.\nManoscr\u00eeti.\nTra i manoscr\u00eeti ci\u00f9 inport\u00e0nti inta bibliot\u00eaca ghe n'\u00e9 numer\u00f4xi con r\u00eccche miniat\u00fbe, in particol\u00e2 se p\u00eauan aregord\u00e2:\nA Bibliot\u00eaca a cont\u00eagne ci\u00f9 de 100 manoscr\u00eeti do Cor\u00e2no che v\u00eagnan da v\u00e0rie cole\u00e7io\u00ecn, cat\u00e0log\u00e6 da-o lengo\u00ecsta itali\u00e0n Giorgio Levi Della Vida: \"Vaticani arabi 73\", \"Borgiani arabi 25\", \"Barberiniani orientali 11\" e \"Rossiani 2\". O ci\u00f9 gr\u00e0nde manoscr\u00eeto da bibliot\u00eaca, \"Vat. Ar. 1484\", o l'\u00e9 540 pe 420 mm; pe c\u00f3ntra \"Vat. Ar. 924\", o ci\u00f9 pic\u00ecn, o l'\u00e9 'n \u00e7\u00e8rcio de 45 mm de di\u00e0metro conserv\u00f2u inte 'na cost\u00f2dia \u00e9uttagon\u00e2le.\nDigitaliza\u00e7i\u00f3n.\nInto 2012 s\u00f3n st\u00e6ti anon\u00e7i\u00e6 di prog\u00e8tti pe digitaliz\u00e2, in colabora\u00e7i\u00f3n co-a Bibliot\u00eaca Bodlei\u00e0nn-a, 'n mili\u00f3n de p\u00e0gine di materi\u00e2li da Bibliot\u00eaca Vatic\u00e0nn-a.\nA-i 20 de m\u00e0rso do 2014, a S\u00e0nta S\u00eade a l'\u00e0 anon\u00e7i\u00f2u che a Bibliot\u00eaca e a NTT Data Corporation av\u00e9ivan sotoscr\u00eeto 'n ac\u00f2rdio pe digitaliz\u00e2 ci\u00f9 \u00f2 m\u00eano 3.000 di manoscr\u00eeti da Bibliot\u00eaca inti qu\u00e0ttro \u00e0nni a vegn\u00ee; co-a NTT ch'a l'\u00e0 don\u00f2u atresat\u00fbe e tecnolog\u00eee pe 18 milio\u00ecn de \u00e9ori. A l'\u00e9 st\u00e6ta d\u00f3nca diciar\u00e2 a poscibilit\u00e6 de digitaliz\u00e2 sucesivam\u00e9nte \u00e2tre 79.000 \u00f2pere da Bibliot\u00eaca, realiz\u00e0ndo de inm\u00e0gine in \u00e8rta resolu\u00e7i\u00f3n, dispon\u00ecbili into sc\u00eeto d'Intern\u00e9tte da Bibliot\u00eaca. Inta b\u00e0nca d\u00e6ti in sci\u00e2 R\u00e6, forn\u00eea da EMC, gh'\u00e9 tr\u00e9i petabyte de sp\u00e0\u00e7io. A pr\u00ecmma f\u00e2ze do prog\u00e8tto a l'\u00e9 du\u00e2 qu\u00e0ttro \u00e0nni.\nDigiVatLib o l'\u00e9 o n\u00f3mme do serv\u00ec\u00e7io in sci\u00e2 R\u00e6 da Bibliot\u00eaca Vatic\u00e0nn-a. O forn\u00ecsce 'na v\u00ecxita de b\u00e0dda a-e cole\u00e7io\u00ecn de manoscr\u00eeti e de incon\u00e0boli digitaliz\u00e6 da-a Bibliot\u00eaca Vatic\u00e0nn-a.\nA scansci\u00f3n di pap\u00ea a l'\u00e9 infloens\u00e2 da-o materi\u00e2le d\u00eauvi\u00f2u pe prod\u00fbe i t\u00e8sti: def\u00e6ti, prez\u00e9npio, i l\u00ecbbri ch'ad\u00eauvian l'\u00f6o \u00f2p\u00fb l'arg\u00e9nto inte miniat\u00fbe \u00e0n bez\u00e9ugno de ap\u00e6gi de scansci\u00f3n speci\u00e2li. E c\u00f2pie digit\u00e2li s\u00f3n rilasci\u00e6 deuvi\u00e0ndo o protoc\u00f2llo CIFS, da l'hardware de archivia\u00e7i\u00f3n coleg\u00f2u a-a r\u00e6 de Dell EMC.\nBibliot\u00eache corel\u00e6.\nArch\u00ecvio Apost\u00f2lico Vatic\u00e0n.\nL'Arch\u00ecvio Apost\u00f2lico Vatic\u00e0n, scito\u00f2u \u00e0nche l\u00ea inta \u00c7it\u00e6 do Vatic\u00e0n, o l'\u00e9 l'arch\u00ecvio centr\u00e2le pe l'arecug\u00e9ita de t\u00f9tti i \u00e0tti promulgh\u00e6 da-a S\u00e0nta S\u00eade, tra i qu\u00e6 gh'\u00e9 pap\u00ea de st\u00e2to, corispond\u00e9nsa, l\u00ecbbri cont\u00e0bili pontif\u00eccci e t\u00e0nti \u00e2tri pap\u00ea che a G\u00eaxa a l'\u00e0 amugi\u00f2u co-o pas\u00e2 di s\u00e9coli. Into XVII s\u00e9colo, pe vo\u00e9i do P\u00e0ppa P\u00f2ulo V, i Arch\u00ecvi s\u00f3n st\u00e6ti separ\u00e6 da-a Bibliot\u00eaca Vatic\u00e0nn-a, d\u00f3nde a s\u00f2 consulta\u00e7i\u00f3n a l'\u00eaa de l\u00f3ngo limit\u00e2, divent\u00e0ndo cosc\u00ec do t\u00f9tto inacesc\u00ecbili sc\u00ecnn-a-o 1881, qu\u00e0nde o P\u00e0ppa L\u00econ XIII o l'\u00e0 dec\u00eezo de perm\u00e9tte l'intr\u00e2 inti Arch\u00ecvi a-i studi\u00f4xi. A-a giorn\u00e2 d'ancheu i Arch\u00ecvi s\u00f3n vixit\u00e6 da ci\u00f9 de 'n migi\u00e2 de ri\u00e7ercato\u00ee a l'\u00e0nno.\nFilmet\u00eaca Vatic\u00e0nn-a.\nA Filmet\u00eaca Vatic\u00e0nn-a, scito\u00e2 a Saint Louis, Missouri, a l'\u00e9 a s\u00f4la cole\u00e7i\u00f3n de microfilm da Bibliot\u00eaca Apost\u00f2lica Vatic\u00e0nn-a scito\u00e2 de f\u00eaua do Vatic\u00e0n, form\u00e2 da ci\u00f9 de 37.000 \u00f2pere. A se tr\u00eauva inta Bibliot\u00eaca P\u00eeo XII, into \"campus\" de l'Universcit\u00e6 de Saint Louis. 'Sta bibliot\u00eaca chi a l'\u00e9 st\u00e6ta cre\u00e2 da Lowrie J. Daly gr\u00e0\u00e7ie a de dona\u00e7io\u00ecn da-i Cavag\u00eai de C\u00f3nbo (\"Knights of Columbus\"), con l'\u00f2biet\u00eevo de fa\u00e7ilit\u00e2 i cont\u00e0tti e a consulta\u00e7i\u00f3n di pap\u00ea do Vatic\u00e0n a-i studi\u00f4xi de l'Am\u00e9rica do N\u00f2rd.\nA traspoxi\u00e7i\u00f3n di manosc\u00eeti do Vatic\u00e0n in sce di microfilm a l'\u00e9 incomens\u00e2 into 1951 e, seg\u00f3ndo o sc\u00eeto d'Intern\u00e9tte da Bibliot\u00eaca, o l'\u00e9 o ci\u00f9 inport\u00e0nte prog\u00e8tto de qu\u00e9sto t\u00eepo ch'o s\u00e9gge m\u00e2i st\u00e6to realiz\u00f2u. A Bibliot\u00eaca a l'\u00e0 av\u00e8rto into 1953, fax\u00e9ndo stram\u00fbo into \"campus\" de l'Universcit\u00e6 de Saint Louis, inta Bibliot\u00eaca P\u00eeo XII, inte l'\u00e0nno 1959. O pr\u00ecmmo bibliotec\u00e2io o l'\u00e9 st\u00e6to o Charles J. Ermatinger, rest\u00f2u in c\u00e0rega sc\u00ecnn-a-o 2000. Into 2007, a Bibliot\u00eaca a l'av\u00e9iva microfilm de ci\u00f9 de 37.000 manoscr\u00eeti, con \u00f2pere in gr\u00eago, lat\u00ecn, \u00e0rabo, ebr\u00e0ico e et\u00eeope, \u00f3ltre che t\u00f9tti qu\u00e9lli inte l\u00e9ngoe ci\u00f9 dif\u00fbze de l'Eor\u00f6pa \u00f2cident\u00e2le. Gh'\u00e9 t\u00e0nte riprodu\u00e7io\u00ecn da \"Biblioteca Palatina\" e da \"Biblioteca Cicognara\", t\u00f9tte d\u00f6e scito\u00e6 into Vatic\u00e0n, cosc\u00ec c\u00f3mme i reg\u00ecstri de l\u00e9tie pap\u00e2li inte l'Arch\u00ecvio Segr\u00e9tto Vatic\u00e0n da-o IX a-o XVI s\u00e9colo, p\u00e0rte de s\u00e9rie \"Registra Vaticana\" e \"Registra Supplicationium\"."}
{"id": "29564", "revid": "12052", "url": "https://lij.wikipedia.org/wiki?curid=29564", "title": "Cr\u00f6vo", "text": "O cr\u00f6vo commun (\"Corvus frugilegus\" ) o l'\u00e9 un membro da famiggia di c\u00f2rvidi, de l'ordine di \u00f6xelli passeriformi. O s'attreuva into paleartico, e o seu habitat o s'estende da-a Scandinavia e l'Eur\u00f2pa de ponente fin a-a Sciberia. O l'\u00e9 un \u00f6xello gr\u00f2sso, co-e ciumme neigre, greg\u00e4io, o se distingue da-e spe\u00e7ie scimili pe unna ciastra sensa ciumme in sci\u00f4 moro. I cr\u00f6vi fan o nio assemme in sc\u00ea \u00e7imme di erboi erti, de spesso vexin \u00e0 fattorie e paixi. I p\u00f2sti, donde se ghe forma i gruppi di nii, v\u00ebgnan pe-o s\u00f2lito ciamm\u00e6 col\u00f2nie. \nI cr\u00f6vi no en pe-a ci\u00f9 parte \u00f6xelli migrat\u00f6i, ma e popula\u00e7ioin ci\u00f9 a n\u00f2rd peuan mesci\u00e2se verso sud pe schiv\u00e2 e due condi\u00e7ioin de l'inverno.\nI \u00f6xelli forman streuppe inte l'inverno, de spesso insemme \u00e0 atri c\u00f2rvidi, cornaggie \u00f2 cornaggette. V\u00ebgnan torna inte seu col\u00f2nie pe reproduise in primmaveia.\nSti \u00f6xelli ch\u00ec mangian inti campi ar\u00e6 e inte scheusse, donde \u00e7ercan into seu larve e atri invertebr\u00e6, ma anche semense e atre ciante.\nDa delongo, i cr\u00f6vi en st\u00e6ti accus\u00e6 de dannezz\u00e2 a campagna, e pe questo en st\u00e6ti scorrii e ammass\u00e6. Comme atri c\u00f2rvidi, i cr\u00f6vi commun en \u00f6xelli intelligenti che fan vedde tratti comportamentali complesci e abilit\u00e6 de ris\u00f2lve problemi senci.\nTascionomia e etimologia.\nO cr\u00f6vo o l'\u00e0 ri\u00e7evuo o seu n\u00f2mme binomiale da-o naturalista svedeise Carlo Linneo do 1758 into seu \"Systema Naturae\". O n\u00f2mme o v\u00ebgne da-o latin; \"corvus\" scignifica \"cr\u00f6vo\", e \"frugilegus\" vorrieiva d\u00ee \"ch'o l'areccheugge da fruta\". Se conosce doe sottospecie, o cr\u00f6vo ponentin (\"C. f. frugilegus\") ch'o vive tra l'Europa de l'\u00f2vest, a Ruscia do sud e a Ci\u00f1a n\u00f2rdoccidentale, mentre o cr\u00f6vo levantin (\"C. f. pastinator\") o s'estende da-a Sciberia \u00e7entr\u00e2 a-a Mongolia settentrion\u00e2, e a levante drento tutto o resto de l'Asia.\nDescri\u00e7ion.\nO cr\u00f6vo o l'\u00e9 un \u00f6xello ass\u00e6 gr\u00f2sso, da grande o peu pes\u00e2 tra i 280 e i 340\u00a0g, o peu \u00ebse longo tra i 44 e i 46\u00a0cm e avei un avertua de ae tra i 81 e i 99\u00a0cm.\nO l'\u00e0 de ciumme neigre che sovente fan vedde reflesci bleu e moeli sotta a luxe do s\u00f4. E ciumme in sci\u00e2 testa, c\u00f2llo e spalle en ben ben drue e setose. E gambe e i p\u00ea en pe-a ci\u00f9 parte neigri, o becco grixo-neigro e l'iride marr\u00f2n scuo. Fra i adulti, unna ciastra nua con pelle gianchi\u00f1a in gio a-i euggi e a-a base do becco, a l'\u00e9 distintiva da spe\u00e7ie e \u00e2 lascian distingue da-i atri membri da famiggia dei c\u00f2rvidi. \nE ciumme in gio a-e gambe pan ci\u00f9 abberruff\u00e6 e lanose che quelle da cornaggia, l'unico atro membro do seu genere co-o qu\u00e6 o se peu confonde. \nPe de ci\u00f9, quande o xeua, e ae do cr\u00f6vo en ci\u00f9 longhe e streite che quelle da cornaggia.\nO ciummaggio di zoveni o l'\u00e9 neigro con reflesci verdi, feua che pe-o der\u00ea do c\u00f2llo, ch'o l'\u00e9 marr\u00f2n-neigro. O zoveno o s'assomeggia un pittin a-a cornaggia zovena, perch\u00e9 o no l'\u00e0 a ciastra nua a-a base do becco, ma o l'\u00e0 un becco ci\u00f9 sott\u00ee e d\u00f2ppo s\u00ebi meixi p\u00f6cass\u00e6 o perde e ciumme do moro."}
{"id": "29566", "revid": "12052", "url": "https://lij.wikipedia.org/wiki?curid=29566", "title": "Bibliot\u00eaca Vatic\u00e0nn-a", "text": ""}
{"id": "29568", "revid": "1211", "url": "https://lij.wikipedia.org/wiki?curid=29568", "title": "Liber (Catullo)", "text": "O Liber (\u00f2 Carmina) a l'\u00e9 unna arrecuggeita de poexie in metro vario do poeta roman Gaio Valerio Catullo.\nSuddivixon.\nO \"Liber\" o cont\u00ebgne 116 carmi divisi in tr\u00e6 se\u00e7ioin:\nA primma parte (1-60) dita nugae, a l'arrecheugge di carmi curti scriti in metro vario, sorviatutto endecasillabi faleci, ma anche trimetri giambichi, scazonti e saffiche. A poula \"nugae\"l'\u00e0 invent\u00e2 o m\u00e6ximo Catullo, e a scignifica \"nesciaie\", \"c\u00f6se da p\u00f6co\" a poula a vegni\u00e0 dappeu repiggi\u00e2 da-o Fran\u00e7esco Petrarca.\nA segonda parte (61-68) dita carmina docta, a cont\u00ebgne elegie, epitalami e po\u00ebmetti ci\u00f9 longhi e complesci in exametri e in distichi elegiachi, scriti segondo o gusto erudio da poexia lusciandri\u00f1a. Inte questi carmi se intende un interesse e unna parte\u00e7ipa\u00e7ion poetica ci\u00f9 a\u00e7ent\u00e2, emerze, de f\u00e6ti, unna re\u00e7ercatessa linguistica e stilistica.\nA tersa parte (69-116) a l'\u00e9 comp\u00f2sta da-i epigr\u00e0mmata, ciamm\u00e2 cosc\u00ec pr\u00f2pio perch\u00e9 a cont\u00ebgne epigrammi, comp\u00f2sti in distichi elegiachi.\nA-o comenso de l'arrecuggeita gh'\u00e9 unna dedica diretta a-o Cornelio Nepote (carme 1), che \u00e0 tutte mainee a no parrieiva f\u00e2 referensa a l'euvia intrega de f\u00e6ti inte questa prefa\u00e7ion dedic\u00e2, Catullo o definisce i seu carmi comme nugae, poula ch'a se peu deuvi\u00e2 de seguo pe-a primma parte de l'euvia, ma con difficort\u00e6 pe-a segonda, quella di carmina docta.\nInte \"nugae\" e inti \"epigrammata\" l'argomento prin\u00e7ip\u00e2 o l'\u00e9 l'am\u00f4 pe Lesbia, descrita comme d\u00f2nna da-a gran bellessa e cultua, ch'a l'abbarluga de longo o poeta. Catullo o l'\u00e9 st\u00e6to ben ben condi\u00e7ionou da l'euvia da Saffo ma da-e seu poexie se nott\u00e2 \u00e0 tutti i m\u00f2ddi unna pascion vertadea e unna marca d'originalit\u00e6.\nInti carmina docta, pe contra, gh'\u00e9 un Catullo ci\u00f9 comp\u00f2sto e clascico, into qu\u00e6 o mito representa un modello etico, e o l'\u00e9 de longo un inzegno pe parl\u00e2 de quelli valo\u00ee che Catullo o conscidera sacri e che no se peu f\u00e2ghe sensa e ch'o vedde minacci\u00e6 inta vitta do seu tempo e inta seu vitta priv\u00e2 asc\u00ec. O primmo e o segondo carme en un epitalamo e l'atro un contrasto corale. L'Attis, o carme apreuvo, conta da st\u00f6ia do zoveno do m\u00e6ximo nomme che, arrivou in Frixa, o se evira piggiou da unna raggia religiosa cosc\u00ec pe poei vegn\u00ee pr\u00e6ve da divinit\u00e6 Cibele. D\u00f2ppo ch'o l'\u00e9 tornou inte de l\u00ea, Attis se d\u00e0 conto do seu atto e o se lascia an\u00e2 inte un lamento in riva a-o m\u00e2. \nO quarto carme, pe commun ciammou \"O sposali\u00e7io de Peleo e Teti\" fin da l'Umaneximo, o l'\u00e9 un epitalamio ch'o conta pr\u00f2pio di f\u00e6ti do sposali\u00e7io fra i do\u00ee. O dettalio ci\u00f9 particolare de l'epitalamo o l'\u00e9 per\u00f2 a tecnica artistica, l'ekphrasis inspir\u00e2 da-i lusciandrin, co-a qu\u00e6 o poeta introdue con un attesto poetico, un atro episodio ch'o ghe constrasta: l'abbandon da Arianna da parte do Teseo: i do\u00ee gruppi de narra\u00e7ion peuan cosc\u00ec contrappo\u00f1e a fides e l'infidelitas. \nI componimenti d\u00f2ppo (65-66) en in streita rela\u00e7ion fra de l\u00f4: o primmo a l'\u00e9 unna epistola address\u00e2 a-o orat\u00f4 Ortensio Ortalo, amigo e rivale de Ciceron, difens\u00f4 di poeti e poeta l\u00ea m\u00e6ximo, inta qu\u00e6 epistola gh'\u00e9 a dedica do carme apreuvo, a tradu\u00e7ion da euvia de Callimaco \"A ci\u00f6ma da Berenice(Berenisse)\", f\u00e6ta da Catullo a-o m\u00e6ximo Ortalo. \nO carme 67 parla de l'argomento da 'p\u00f2rta serr\u00e2', \u00f2 sea unna neuva verscion revixit\u00e2 do \u03c0\u03b1\u03c1\u03b1\u03ba\u03bb\u03b1\u03c5\u03c3\u03af\u03b8\u03c5\u03c1\u03bf\u03bd (paraklaus\u00ecthyron), saieiva a d\u00ee o lamento de l'amante de fronte a-a p\u00f2rta serr\u00e2 de l'ammou: inte questo componimento de f\u00e6ti, unna p\u00f2rta racconta e st\u00f6ie che toccan a mogg\u00ea do baccan e de seu rela\u00e7ioin d'adurt\u00ebio. \nL'urtimo componimento racconta do f\u00e6to mitico de Protesilao e Laodamia, che fa ben un sunto di do\u00ee argomenti prin\u00e7ip\u00e6 da poexia catullia\u00f1a de questo tempo, saieiva a d\u00ee a m\u00f2rte de un parente (o manc\u00e2 de seu fr\u00e6) e l'am\u00f4 despeou e carn\u00e2 (a pascion pe Lesbia).\nA struttua\u00e7ion do libbro cosc\u00ec comm'o n'\u00e9 arrivou, a no l'\u00e0, con tutta probabilit\u00e6, origine da-o m\u00e6ximo Catullo, ma a l'\u00e9 st\u00e6ta missa inte questo ordine ci\u00f9 avanti da quarche edit\u00f4 ch'o l'\u00e0 inandiou a pubrica\u00e7ion p\u00f2stuma.\nElenco di Carmina.\n\"Nugae\"\n\"Carmina docta\"\n\"Epigrammata\""}
{"id": "29570", "revid": "12552", "url": "https://lij.wikipedia.org/wiki?curid=29570", "title": "Sirviu Bunf\u00e0nte", "text": "Sirviu Bunf\u00e0nte (In\u00e9ja 3 a\u00f9stu 1921, Briga Ata 17 ut\u00f9bre 1944), cunusci\u00fcu asc\u00ec cu-u n\u00f9mme de bataja de \"Ci\u00f2n\" (leteralm\u00e8nte, in impe(r)iese \"Ci\u00f2ddu\") u l'\u00e8 st\u00e0u in partigi\u00e0n l\u00ecg\u00fc(r)e, ricunusci\u00fcu dau stattu italian cumme medaja d'\u00f2u au val\u00f9 milit\u00e0re aa mem\u00f4ja.\nV\u00ectta.\nCi\u00f2n u nasce intu 1923 da 'na fam\u00eea de lavu(r)at\u00f9i, propiu p\u00e9 questu cumensa pr\u00e9stu a spe(r)iment\u00e0 esperiense diferenti.\nDa zu\u00e9nu u st\u00fcddia in semin\u00e2iu a Arb\u00e9nga, fin ai quatorz'\u00e0nni, quande, t\u00f2stu intu 1935 u se 'mbarca cumme gi\u00fcttu-f\u00f6ghista inte 'na n\u00e2ve mercant\u00eele. St'esperiensa pe\u00f2 a nu d\u00fca e ducca dui anni ci\u00fc tardi u cumensa a travaj\u00e0 inta fabrica da pasta Agn\u00easi, inta s\u00f2 sit\u00e0i d'u(r)\u00ecgine.\nVegne ciam\u00e0u ae \u00e0rmi inte l'\u00e0nnu 1941, pi\u00e0u inta Ma(r)\u00ecna u parte p\u00e9 A Sp\u00e9za, dund'u l'\u00e8 inquadr\u00e0u intu dep\u00f4xitu CREM.\nS\u00fccescivamente u f\u00e0n trasfe(r)\u00ec au distacam\u00e9ntu da Ma(r)\u00ecna a Rumma. M\u00e8ntre se tr\u00f6va impieg\u00e0u chi u v\u00e9gne surp\u00e9su da l'armistissiu de l'8 de set\u00e8mbre e u decidde ducca de turn\u00e0 de sprescia in Lig\u00fc(r)ia, segu\u00e8ndu e urme d'in b\u00e0rba, N\u00ecnu Scic\u00e0rdi \"U C\u00fcrtu\".\nDa stu li Bunfante l'eredita e u ma\u00fca e cunvinsi\u00f9i pulitiche e u s\u00f2 impegnu siv\u00eele e u se inse(r)\u00ecsce inte primme furmasi\u00f9n partigi\u00e0ne da z\u00f2na impe(r)i\u00e9se.\nE primme asi\u00f9n de Rexistensa.\nIna v\u00f4tta entr\u00e0u inta Rexistensa u divegne capit\u00e0n da furmasiun d\u00eeta \"Vul\u00e0nte\", che pe t\u00f2stu in annu a porta av\u00e0nti a l\u00f2tta cuntru i n\u00e0zi-fasc\u00ecsti, specialm\u00e8nte inta zona da Ma(r)\u00ecna de Di\u00e0n.\nVellu u gu\u00eeda asc\u00ec ina s\u00e9(r)ie de asi\u00f9n versu l'internu, cumme quelle inti pa\u00ecxi de Au(r)\u00ecgu e de Ci\u00e0ppa, a\u00f9 frasiun de San Bertum\u00ea dunde i partigi\u00e0i sciorten a cat\u00fc\u00e2 ben ut\u00e0nta militi du battajun \"San Marcu\".\nCion u se impegna asc\u00ec cu-a s\u00f2 squaddra inta bataja du Munte Gr\u00e0nde, cun 'na manovra de dif\u00e9sa p\u00e9 evit\u00e0 i rastrelam\u00e8nti ted\u00e9schi du 1944, ai d\u00e0nni di abit\u00e0nti da val\u00e0 de And\u00f6a.\nU scuntru a Vesargu e a m\u00f2rte.\nDivegn\u00fcu vice-cumandante da Segunda Divix\u00f9n Garib\u00e0ldi, dedic\u00e2 au Megu, inte l'utubre de chel'\u00e0nnu u l'\u00e8 cuinvoltu inte 'n' upe(r)asi\u00f9n a Vesargu, inta val\u00e0 de l'Ar\u00f2scia, p\u00e9 taj\u00e0 u p\u00f2nte ch'u u met\u00eava incum\u00fcnicasi\u00f9n cu-u Burghettu, cu-u sc\u00f2ppu de sabut\u00e0 u cian di tedeschi.\nSciben che l'asiun a funsiuna i tedeschi, a brig\u00e2 a cazze int'in agu\u00e0u: i nazi-fasc\u00ecsti dr\u00f6ven u f\u00f6gu da-u campan\u00ecn da g\u00eaxa de Vesargu e curpiscen a-e g\u00e0mbe Bunfante cun di bal\u00ecn di(r)ump\u00e8nti.\nSegundu a testismuniansa de Primmu Cei, cunusci\u00fcu asc\u00ec cu-u numme de bataja \"Wan Stiller\", e primme pa(r)\u00f2lle prunusi\u00e0e dau Cion sun st\u00e0e \"mam\u00e2\" e \"Fi\u00f6i nu st\u00e0me a lasci\u00e0 l\u00ec.\" \nPropiu sta c\u00f4sa chi a vegne f\u00e2 dai cumpagni, che u portan versu i cunf\u00ecn cu-u Piemunte, intu pa\u00ecse de \u00dcpega (A Briga \u00c2ta), dunde l'\u00e9a st\u00e0u cre\u00e0u in uspe\u00e2 milit\u00e0re. Sutta a presciun nemiga zunze chi u cumandu da divix\u00f9n Felixe Casci\u00f9n. \nU 17 de ut\u00f9bre i tedeschi, doppu av\u00ea pi\u00e0u u cuntrollu da Urm\u00e9a fin aa C\u00eave, ci\u00fc de Tri\u00f6a e de P\u00ecgna r\u00ecvan chi, mentre i partigi\u00e0i deven impruvis\u00e0 'na furma de difesa estremma, tendandu de traspurt\u00e0 da 'n'\u00e2tra parte i fe(r)\u00eci ci\u00fc gr\u00e0vi.\nI tedeschi i rivan a sircund\u00e0 l'acampam\u00e8ntu e p\u00e9 questu Ci\u00f2n u se sp\u00e0(r)\u00e0 in curpu au c\u00f6, p\u00e9 nu \u00easse pi\u00e0u v\u00eevu dai nem\u00ecxi.\nUnurefic\u00e8nse.\nSci\u00fcbitu d\u00f2ppu a morte ghe vegne intutul\u00e0 s\u00e8sta divixun partigi\u00e0na. \nDu 1946 u l'\u00e8 u ricunuscimentu da med\u00e0ja d'\u00f2u au val\u00f9 milit\u00e0re, ricunusci\u00fca cu-a mutivasiun segu\u00e8nte:"}
{"id": "29571", "revid": "12552", "url": "https://lij.wikipedia.org/wiki?curid=29571", "title": "Voldalmella", "text": "Voldalm\u00e9lla (\"Valdarmella\" in italian), \u1e5b\u00e8 ina f\u1e5b\u00e2ziun d\u2019l cum\u00fcn d\u2019 Ulm\u00e8a ch\u2019 a cuntia sulu 1 abitonte (n\u00fcm\u2019\u1e5bi aggiulnoi al 2019).\nGeug\u1e5b\u00e2fia.\nA Voldalm\u00e9lla a s\u2019 t\u1e5b\u00f6va a 1021 m. \u2018nsu liv\u00e8llu d\u2019l moa, ai p\u00ea d\u00e2 C\u014dlla d\u00ee Telmo (2099m), \u2018nt\u00e2 vall\u00f4 d\u00fb Rian Alm\u00e9lla (da qu\u00e2 ch\u2019 u ven u n\u014dmme del paise), ch\u2019 u s\u2019 compa \u2018nt\u2019 Tonno da\u1e5ba l\u00e8lca. A f\u1e5b\u00e2ziun a cunfina velsu nord cun \u00e8l C\u00e0 Bensi, velsu punente con Bulgu Cuni \u00e8 \u00e8l C\u00e0 Galvoggni (au abandunoi).\n\u0160t\u014d\u1e5bia.\nA f\u1e5b\u00e2ziun \u1e5b\u00e8 \u0161t\u00f4 fund\u00f4 m-\u0161quonci oggni fa, a ge\u1ecbs\u0305c\u0305\u1ecba \u1e5b\u00e8 del XVIII seculu. Nt\u00fb d\u014dppugu\u00e8ra, cumme t\u00fctte \u00e8l bulgoi \u1e5b\u00f4 c\u2019munz\u00e0 a \u0161pupulose. \u00c8l g\u00e8nte io sun ca\u1e5boi v\u00e8lsu Ulm\u00e8a. \u2018Ntl 1955 l\u2019 \u00e8 \u0161t\u00e0 inaug\u00fc\u1e5b\u00e0 in n\u00f6vu impiantu elet\u1e5bicu ch\u2019 u s\u00e8lve asc\u00ec \u00e8l f\u1e5b\u00e2ziui vis\u0305c\u0305ine \u2018d P\u00earundu \u00e8 Viloa.\nA b\u00fc\u1e5ba d\u00e8l 1972.\nA f\u00e8lvoa d\u00e8l 1972, d\u014dppu in n\u2019v\u00e9a bundusu, u s\u2019 d\u2019\u0161tocca dai p\u1e5boi suvo \u00e8l c\u00e0 ina periculusa b\u00fc\u1e5ba ch\u2019 a fa g\u1e5b\u014d\u0161\u0161i donni al c\u00e0 d\u00e2 Voldalm\u00e9lla: Ina famna d\u2019l p\u014d\u0161tu, \u2018ns\u00e8mm\u00e8 a \u1e5ba s\u00f4 c\u00e0 \u00e8 \u00e8l s\u00f6 be\u0161tie, a ven pult\u00f4 fin \u2018n fundu a \u1e5ba val\u00f4; a ven t\u1e5buv\u00f4 c\u014dc d\u00ec d\u014dppu, m\u014dlta.\nA b\u00fc\u1e5ba, paltia p\u014dcu d\u014dppu in b\u014dttu d\u014dppu me\u0292\u0292ud\u00ec, a s\u2019\u00e8 d\u2019\u0161tac\u00f4 da \u2018n cu\u0161tun \u2018d r\u014dcca a nord-ovest d\u2019l C\u00e0 d\u00ee B\u1e5bui, p\u00f6\u00f6 a s\u2019\u00e8 divisa in dui f\u1e5bunti. A ven \u0161paz\u00f4 via a \u00a0polte c\u1ecb\u00fc\u2019 bossa d\u2019l paise, lunde che t\u1e5b\u00ea p\u2019lsune i sun d\u2019\u0161p\u00e8lse.\nA b\u00fc\u1e5ba a \u0161pozza via c\u00e0 \u2018nt\u1e5b\u00ee; i suculsci j\u2019 arivo, p\u1e5bimma dai voldalml\u00f6i, p\u00f6 d\u2019 \u2018nt\u2019 Ulm\u00e8a, cun i carabini\u00e9 \u00e8 j\u2019 alp\u00ee, d\u014dppu l\u2019ariva asc\u00ec u suculsu alpin \u2018d Gare\u0161\u0161e.\nP\u014d\u0161ti d' nt\u00e8\u1e5b\u00e8ss\u00e8.\n\u2018N me\u0292\u0292u a\u1e5ba f\u1e5b\u00e2ziun, \u2018ns\u00e2 l\u00e8lca \u00a0d\u2019l Alm\u00e9lla, u s\u2019 t\u1e5b\u00f6va a cap\u00e9lla dedic\u00f4 a Sen Dun\u00e0 ch\u2019 \u1e5b\u00e8 d\u00fb setz\u00e8ntu, \u00e8 a dipende da \u1e5ba par\u014dcchia d\u2019 Ulm\u00e8a.\nV\u00ee \u2018d cumunicaziun.\nA\u00a0 Voldalm\u00e9lla \u1e5b\u00e8 d\u2019\u0161tonte 3,16 chilomet\u1e5bi d\u2019nt\u2019 Ulm\u00e8a, \u1e5b\u00e8 culeg\u00f4 cun \u00e8l f\u1e5b\u00e2ziui \u2018d P\u00earundu \u00e8 d\u2019l Viloa, d\u2019lun\u2019 ch\u2019 u s\u2019ariva palt\u00e8ndu da\u1e5ba caplatta d\u2019 S\u00e8n M\u014d\u1e5bu."}
{"id": "29573", "revid": "12052", "url": "https://lij.wikipedia.org/wiki?curid=29573", "title": "En\u00f9ssa", "text": "En\u00f9ssa (in gr\u00eago mod\u00e8rno: \u039f\u03b9\u03bd\u03bf\u03cd\u03c3\u03c3\u03b5\u03c2; \"Oinousses\", ciam\u00e2 \u0391\u03b9\u03b3\u03bd\u03bf\u03cd\u03c3\u03b1, \"Aignousa\" \u00f2 \u0395\u03b3\u03bd\u03bf\u03cd\u03c3\u03b1, \"Egnousa\", asc\u00ec) a l'\u00eezoa ci\u00f9 gr\u00e0nde de 'n ar\u00e7ip\u00e9lago pic\u00ecn da Gr\u00eacia, into M\u00e2 Eg\u00eao. 'St'ar\u00e7ip\u00e9lago chi, form\u00f2u da En\u00f9ssa ci\u00f9 \u00e2tri \u00e9utto izo\u00f6ti e v\u00e0rri sch\u00e9uggi, o se tr\u00eauva ci\u00f9 \u00f2 m\u00eano 2 chil\u00f2metri a n\u00f2rd-\u00e8st de l'\u00eezoa de Sc\u00eeo, \u00f3ltre che a 8 chil\u00f2metri da-a c\u00f2sta da Turch\u00eea. Da-o p\u00f3nto de v\u00ecsta de l'aministra\u00e7i\u00f3n, o com\u00f9n de En\u00f9ssa o l'\u00e9 p\u00e0rte de l'unit\u00e6 perif\u00e9rica de Sc\u00eeo, incl\u00fbza inta perifer\u00eea de l'Eg\u00eao Setentrion\u00e2le.\nO p\u00e0ize ci\u00f9 inport\u00e0nte de l'ar\u00e7ip\u00e9lago, co-ina popola\u00e7i\u00f3n de 792 abit\u00e0nti e s\u00eade do com\u00f9n, o se ci\u00e0mma En\u00f9ssa asc\u00ec: o l'\u00e9 'na \u00e7itad\u00ecnn-a pic\u00ecnn-a costro\u00eea d'in g\u00eeo a-o s\u00f2 p\u00f2rto, co-ina sch\u00eaua, v\u00e0rie g\u00eaxe, 'n'acad\u00e9mia da mar\u00ecnn-a e 'n mus\u00eao mar\u00ectimo. Gh'\u00e9 s\u00f4lo \u00e2tri do\u00ee p\u00e0ixi abit\u00e6 in sc\u00ea \u00eezoe: \"K\u00e1stron\", co-ina popola\u00e7i\u00f3n de 29 pers\u00f3nn-e, e \"Aspalathr\u00f3kampos\", con 5 abit\u00e0nti.\nGi\u00f6graf\u00eea.\nL'ar\u00e7ip\u00e9lago de En\u00f9ssa o l'\u00e0 'na superf\u00eccce de 17,427 km2, co-e tr\u00e6 \u00eezoe ci\u00f9 gr\u00e9nde che s\u00f3n En\u00f9ssa, a qu\u00e6 a l'\u00e0 'n'\u00e0rea de 14,3 km2, Panag\u00eea (\u00f6 s\u00e6 S\u00e0nta M\u00e0ia), de 2,5 km2, e Vatos, a \u00f2gni m\u00f2ddo s\u00f4lo a pr\u00ecmma a l'\u00e9 abit\u00e2 in m\u00f2ddo st\u00e0bile.\nIn particol\u00e2, e \u00eezoe de l'ar\u00e7ip\u00e9lago s\u00f3n:\nSt\u00f6ia.\nInte l'et\u00e6 ant\u00eega l'\u00eezoa a l'\u00eaa conosci\u00fba pe-o s\u00f2 v\u00ecn mil\u00eea, t\u00e0nto che se cr\u00e9dde che l'\u00f2r\u00ecgine do n\u00f3mme \u03bf\u03af\u03bd\u03bf\u03c2 (\"o\u00ednos\", v\u00ecn in gr\u00eago) a s\u00e9gge pr\u00f2pio into n\u00f3mme de 'st'\u00eezoa chi. L'\u00e2tro n\u00f3mme de l'\u00eezoa, \"Egnousa\", d\u00eauvi\u00f2u sorviat\u00f9tto da-i s\u00f2 abit\u00e0nti, o v\u00eagne da l'ant\u00eego n\u00f3mme gr\u00eago da ci\u00e0nta do p\u00e9ivie di m\u00f3neghi (\"Vitex agnus-castus\" ), \u00f6 s\u00e6 \u03ac\u03b3\u03bd\u03bf\u03c2, \"\u00e1gnos\", dif\u00fbzo inte t\u00f9tta l'\u00eezoa.\nEn\u00f9ssa a l'\u00e9 minson\u00e2 da v\u00e0rri outo\u00ee, c\u00f3mme l'Ecat\u00eao de Mil\u00eato e Tuc\u00ecdide, za da-o VII s\u00e9colo pr\u00ecmma de Cr\u00ecsto. Da-o seg\u00f3ndo, in particol\u00e2, a v\u00eagne aregord\u00e2 c\u00f3mme a b\u00e2ze da fl\u00f2tta ateni\u00e9ize ch'a l'av\u00e9iva atac\u00f2u Sc\u00eeo in qu\u00e9lli \u00e0nni. L'Er\u00f2doto o ne d\u00eexe de c\u00f3mme i abit\u00e0nti de F\u00eaugge, depo\u00ee a distru\u00e7i\u00f3n da pr\u00f2pia \u00e7it\u00e6 da p\u00e0rte di persi\u00e9n, av\u00e9ssan domand\u00f2u a qu\u00e9lli de Sc\u00eeo o perm\u00ecsso de stabil\u00eese chi, co-i sci\u00f2tichi ch'\u00e0n per\u00f2 refu\u00f2u a concesci\u00f3n, pe no p\u00e8rde i privil\u00eagi comerci\u00e2li \u00f2tegn\u00fbi co-o s\u00f2 contr\u00f2llo. Anc\u00f3n a-a giorn\u00e2 d'ancheu, in sce l'\u00eezoa no s\u00f3n st\u00e6te efeto\u00e6 de canp\u00e0gne de sc\u00e2vi scib\u00e9n ch'o l'\u00e9 za st\u00e6to trov\u00f2u qu\u00e0rche \u00f2g\u00e8tto de l'\u00e9poca, sp\u00e9cce di moz\u00e0ichi e di atr\u00e9sci da c\u00e2za.\nL'\u00eezoa a l'\u00e9 p\u00f6i an\u00e6ta apr\u00eauvo a-i m\u00e6ximi f\u00e6ti st\u00f2richi da vix\u00ecnn-a Sc\u00eeo, divent\u00e0ndo d\u00f3nca 'na col\u00f2nia de Rep\u00f9brica de Z\u00eana asc\u00ec, s\u00e9gge s\u00f3tt'a-a Scignor\u00eea de Sc\u00eeo che, ci\u00f9 av\u00e0nti, a-a s\u00f2 Ma\u00f3nn-a, scib\u00e9n che, f\u00f2scia, in qu\u00e9lli \u00e0nni a l'\u00eaa dezabit\u00e2. Into per\u00eeodo da c\u00f9rta \u00f2cupa\u00e7i\u00f3n vene\u00e7i\u00e0nn-a de Sc\u00eeo do 1695, o m\u00e2 da-ar\u00e9nte a En\u00f9ssa o l'\u00e9 st\u00e6to o ti\u00e2tro de 'na bat\u00e0ggia nav\u00e2le tra a Rep\u00f9brica de Ven\u00e9\u00e7ia e l'Inp\u00earo \u00f2tom\u00e0n, co-a vit\u00f6ia di t\u00f9rchi ch'a l'\u00e0 costr\u00e9ito i pr\u00ecmmi a evaco\u00e2 e \u00eezoe. Into XVII s\u00e9colo di pasto\u00ee che vegn\u00eevan da \"Kardamila\", p\u00e0ize into n\u00f2rd de Sc\u00eeo, \u00e0n coloniz\u00f2u t\u00f3rna l'\u00eezoa, co-e s\u00f2 cr\u00e2ve che se s\u00f3n dif\u00fbze inte t\u00f9tta En\u00f9ssa. Da 'sto f\u00e6to chi o v\u00eagne o t\u00e8rso n\u00f3mme de l'\u00eezoa, \"Aignousa\", da \u03b1\u03af\u03b3\u03b1\", a\u00edga\", \u00f6 s\u00e6 \"cr\u00e2va\". L'\u00eezoa de En\u00f9ssa storicam\u00e9nte a l'\u00e0 v\u00ecsto aoment\u00e2 e amerm\u00e2 v\u00e0rie v\u00f2tte a s\u00f2 popola\u00e7i\u00f3n, apr\u00eauvo a-i at\u00e0cchi di pir\u00e2ti e a condi\u00e7io\u00ecn anbient\u00e2li p\u00f6co favor\u00e9voli, a-o m\u00eano sc\u00ecnn-a l'anesci\u00f3n a-a Gr\u00eacia mod\u00e8rna do 1912, mom\u00e9nto da-o qu\u00e6 a s'\u00e9 svilup\u00e2 'na gr\u00e0nde ativit\u00e6 into set\u00f4 do trasp\u00f2rto mar\u00ectimo.\nPe aregord\u00e2 a tradi\u00e7i\u00f3n mar\u00ectima de l'\u00eezoa che, a desp\u00e6to da f\u00e0rta de viv\u00e0gne natur\u00e2li, a l'\u00e0 svilup\u00f2u 'n'inport\u00e0nte mariner\u00eea, into p\u00f2rto de En\u00f9ssa a l'\u00e9 st\u00e6ta m\u00ecssa 'na st\u00e0toa ciam\u00e2 \"Oinoussiotissa\", 'na scir\u00e9nn-a incoron\u00e2 ch'a t\u00eagne in m\u00e0n o mod\u00e8llo de 'na n\u00e2ve. Apr\u00eauvo a l'inport\u00e0nsa da s\u00f2 mariner\u00eea, a desp\u00e6to de s\u00f2 dimenscio\u00ecn contegn\u00fbe, in sce l'\u00eezoa gh'\u00e9 'n'Acad\u00e9mia da Mar\u00ecnn-a Gr\u00eaga, 'n'Acad\u00e9mia da Mar\u00ecnn-a Mercant\u00eele e o Mus\u00eao nav\u00e2le, ci\u00f9 de constru\u00e7io\u00ecn st\u00f2riche c\u00f3mme a g\u00eaxa de S\u00e0n Nic\u00f2lla e o Monest\u00ea da Non\u00e7i\u00e2.\nP\u00f2sti de inter\u00e8sse.\nArchitet\u00fbe religi\u00f4ze.\nA \u00f2gni m\u00f2ddo, apr\u00eauvo a l'izolam\u00e9nto garant\u00eeo da-a z\u00f6na, d'in g\u00eeo pe l'\u00eezoa de En\u00f9ssa e de \u00e2tre do s\u00f2 ar\u00e7ip\u00e9lago gh'\u00e9 numer\u00f4xi \u00e9remi e cap\u00e9lle, p\u00ee-a ci\u00f9 p\u00e0rte \u00f2rm\u00e2i ser\u00e6.\nEconom\u00eea.\nL'ativit\u00e6 econ\u00f2mica ci\u00f9 inport\u00e0nte de l'\u00eezoa a l'\u00e9 de l\u00f3ngo st\u00e6ta qu\u00e9lla lig\u00e2 a-a s\u00f2 mariner\u00eea, s\u00e9gge pe-o trasp\u00f2rto mar\u00ectimo che a p\u00e9sca, \u00f3ltre che, in mez\u00fba min\u00f4, l'alevam\u00e9nto de cr\u00e2ve.\nA \u00f2gni m\u00f2ddo En\u00f9ssa a l'\u00e9 rinom\u00e2 pe-o gr\u00e0nde n\u00f9mero de fam\u00ecgge de armato\u00ee che v\u00eagnan da l'\u00eezoa, in particol\u00e2 se p\u00eauan aregord\u00e2 i Lemos, i Pateras, i Hadjipateras, i Kollakis e i Lyras. Scib\u00e9n che, a-a giorn\u00e2 d'ancheu, a ci\u00f9 p\u00e0rte de 'ste fam\u00ecgge chi a l'\u00e0 f\u00e6to stram\u00fbo in \u00e2tre p\u00e0rte da Gr\u00eacia, l'\u00eezoa a l'\u00e0 conserv\u00f2u a s\u00f2 voca\u00e7i\u00f3n pe-i tr\u00e0feghi mar\u00ectimi. Def\u00e6ti, a desp\u00e6to da diminu\u00e7i\u00f3n di ton\u00eai de st\u00e0zza tot\u00e2li gest\u00eei da-e conpagn\u00eee do p\u00f2sto a part\u00ee da-i \u00e0nni sciusci\u00e0nta, i armato\u00ee de En\u00f9ssa \u00e0n, anc\u00f3n a-a giorn\u00e2 d'ancheu, 'n'inport\u00e0nte poxi\u00e7i\u00f3n into panor\u00e0mma da mariner\u00eea gr\u00eaga."}
{"id": "29574", "revid": "12052", "url": "https://lij.wikipedia.org/wiki?curid=29574", "title": "Oinousses", "text": ""}
{"id": "29575", "revid": "12052", "url": "https://lij.wikipedia.org/wiki?curid=29575", "title": "En\u00f9ssa (com\u00f9n)", "text": "O com\u00f9n de En\u00f9ssa o l'\u00e9 'n com\u00f9n inta perifer\u00eea de l'Eg\u00eao Setentrion\u00e2le form\u00f2u pi-\u00e2 ci\u00f9 p\u00e0rte da l'\u00eezoa de En\u00f9ssa e da-i \u00e2tri izo\u00f6ti dezabit\u00e6 into s\u00f2 ar\u00e7ip\u00e9lago. O com\u00f9n, o qu\u00e6 a difer\u00e9nsa de qu\u00e9llo de Sc\u00eeo o l'\u00e0 mantegn\u00fbo i s\u00f2 conf\u00ecn \u00f2rigin\u00e2li, o l'\u00e9 st\u00e6ta sc\u00ecnn-a-o 2010 p\u00e0rte da prefet\u00fba de Sc\u00eeo, pe p\u00f6i pas\u00e2, co-a rif\u00f3rma do cosc\u00ec d\u00eeto progr\u00e0mma \"Kallikratis\", inta n\u00eauva unit\u00e6 perif\u00e9rica de Sc\u00eeo.\nO com\u00f9n de En\u00f9ssa o s'est\u00e9nde in sce 'na superf\u00eccce de 17,427 km2, pe 'na popola\u00e7i\u00f3n che, a-o censim\u00e9nto do 2011, a l'\u00eaa de 826 abit\u00e0nti. A localit\u00e6 capol\u00eaugo do com\u00f9n de En\u00f9ssa a l'\u00e9 o p\u00e0ize co-o m\u00e6ximo n\u00f3mme, scito\u00f2u in sci\u00e2 c\u00f2sta meridion\u00e2le de l'\u00eezoa ci\u00f9 gr\u00e0nde de l'ar\u00e7ip\u00e9lago, ciam\u00e2 En\u00f9ssa asc\u00ec.\nAministra\u00e7i\u00f3n.\nUnit\u00e6 monicip\u00e2li.\nO com\u00f9n de En\u00f9ssa o no l'\u00e9 spart\u00eeo in de unit\u00e6 monicip\u00e2li. A \u00f2gni m\u00f2ddo, \u00f3ltre che o p\u00e0ize capol\u00eaugo, gh'\u00e9 \u00e2tri do\u00ee vil\u00e0ggi abit\u00e6: \"K\u00e1stron\", co-ina popola\u00e7i\u00f3n de 29 pers\u00f3nn-e, e \"Aspalathr\u00f3kampos\", con 5 abit\u00e0nti."}
{"id": "29576", "revid": "1042", "url": "https://lij.wikipedia.org/wiki?curid=29576", "title": "Caistria", "text": "Caistria \u00f2 carestia (da-o latin \"caristia\", foscia da \"carere\" \"amanc\u00e2\"), mancan\u00e7a \u00f2 grave scarscit\u00e6 de der\u00e6 alimentare con consegoente incremento da mortalit\u00e6 de tutta a popola\u00e7ion da zona corpia \u00f2 de \u00e7erti groppi a-o so interno, dovua \u00e0 de caoze natur\u00e6 \u00f2 \u00e0 de ped\u00e8mmie, gu\u00e6re, rivolu\u00e7ioin, cicli econommichi.\nMentre in preceden\u00e7a e caistrie ean lig\u00e6 prin\u00e7ipalmente a di cicli natur\u00e6, into Medioevo e l\u2019Et\u00e6 moderna se veific\u00f2 in scingole aree de l'\u0152\u00fcropa de caistrie provoc\u00e6 asc\u00ec da-e specula\u00e7ioin di propietai fondiai. O peigo de caistria o fu scin da l'Et\u00e6 antiga a-o centro de pr\u00f3cupa\u00e7io\u00ecn di aministra\u00e7ioin pubbriche, che a-o riguardo alestin di scistemi de controllo di prexi e de vendie carmi\u00e6 de cereali e atri ben alimentari. S'aregorda \u00e7erte caistrie epocale, comme quella do 1315-17 e, ciu tardi, quella do 1590-92. Inte sti caxi chie, pe de ciu, e caistrie e a conseguente denutri\u00e7ion da popola\u00e7ion favoin o sviluppo d'epidemie de p\u00e6sta \u00f2 d'atre maotie infettive. L\u2019evolu\u00e7ion econommica comen\u00e7\u00e2 co-a Rivolu\u00e7ion industri\u00e2 a l'ha reizo meno frequente e caistrie e a i ha concentr\u00e6 inte \u00e7erte parte do cian\u00e6a. A caistria do 1877 in Ci\u00f1a a l'avi\u00e6 provocao 9 mioin de morti; sempre inta Ci\u00f1a quella do 1929 into Hunan a caoz\u00f2 2 mioin de morti. In India do 1876-78 ghe fu 5 mioin de morti e atretanto destrutiva a fu, tra i atre, a caistria into Bengalla do 1942-45. Inte l'\u0152\u00fcropa ocident\u00e2, i urtime vee caistrie gh'han avuo l\u0153ugo into 1709 (Fran\u00e7a, Inghilt\u00e6ra, Sco\u00e7\u00e7ia), ma into 1845-49 asc\u00ec in Irlanda (evento caozao tra l\u2019atro da 'na crixi inta produ\u00e7ion de patatte dovua \u00e0 'n'infe\u00e7ion da peronospera) e diando a segonda gu\u00e6ra mondi\u00e2. Inte l'\u0152\u00fcropa orient\u00e2 e caistrie fun ass\u00e6 ciu frequente: graviscima quella inte l'Union Soviettica stalinia\u00f1a do 1932-33, ch'a l'afrisse ciu de 40 mioin de individdoi e a caoz\u00f2 circa 7 mioin de morti.\nA caistria ciu grande do vinteximo seccolo e foscia a ciu grande de sempre a fu quella cineize do 1958-1961 apr\u0153uv'a-o \"Gran botto in avanti\" do Mao Zedong con stimme che van dai 15 a-i 55 mioin de morti.\nO stato de caistria acuta o s'\u00e8 f\u00e6to dap\u0153u ciu r\u00e6o (Biafra 1968-70, Bengalla 1971, Etioppia 1973, Bangladesh 1974) e, e ciu votte, specce in Axa e Affrica, o l'\u00e8 st\u00e6to provocao da-i squilibbri tra-a popola\u00e7ion e-e rissorse, da-a forte dipenden\u00e7a de l'agricortua, da-e particol\u00e6 condi\u00e7ioin climattiche ch'han determinao tanto de brusche cheite inte l'amont\u00e2 mezan di ben alimentari (prez., pi-a se\u00e7\u00e7ia) quanto de locale diminu\u00e7ioin di redditi agriccoli e de grave dificort\u00e6 into scangio di ben existenti insci-o mercao.\nL\u2019anallixi econommica de caistrie a l'ha ri\u00e7evuo 'n importante contributo da-a ri\u00e7erca do premmio Nobel pe l\u2019economia A.K. Sen, o qu\u00e6 o l'ha rilevao comme o frazzo, sci\u00f1a drastico, da produ\u00e7ion \u00e7ibea o no fornisce 'na spiega\u00e7ion sodisfaxente de caistrie inte 'n\u2019economia de scangio. Quello che invece o l'\u00e8 delongo determinante o l'\u00e8 o colasso di \u2018tittoli de scangio\u2019, i oportunit\u00e6 oferte da-o mercao \u00e0 'n individdo de scangi\u00e2 mer\u00e7e con \u00e7ibbo. A perdia de t\u00e6 tittoli da parte d\u0153u'n \u00f2 ciu groppi ocupa\u00e7ion\u00e6 a p\u0153u gener\u00e2, comme s'\u00e8 veificao into Bengalla into 1974, 'na caistria sci\u00f1a in assen\u00e7a de 'na diminu\u00e7ion da disponibilit\u00e6 aliment\u00e2. Di in\u00e7entivi econommichi che fa\u00e7\u00e7an cresce produ\u00e7ion e reddito e di incentivi polittichi fornii da-a democra\u00e7ia, comme l\u2019existen\u00e7a de partii d\u2019opoxi\u00e7ion che possan mette sotta acuza o governo e de 'na libbera informa\u00e7ion, gh'han un rollo importante into prevegn\u00ee e contrast\u00e2 e caistrie.\nInta gran parte do mondo, specce inte zone tropic\u00e6, anche in assen\u00e7a de caistria i ommi sofran anc\u0153u d'ipoalimenta\u00e7ion e de m\u00e2nutri\u00e7ion, e in particol\u00e2 de mancan\u00e7a de protei\u00f1e, da-a qu\u00e6 deriva 'na debole\u00e7\u00e7a gener\u00e2 e desp\u00e6ge caren\u00e7e speciffiche.\nInto 2009 s'\u00e8 carcolao chi-a famme a l'afrizeiva un miliardo de perso\u00f1e."}
{"id": "29577", "revid": "1042", "url": "https://lij.wikipedia.org/wiki?curid=29577", "title": "Axa", "text": ""}
{"id": "29578", "revid": "1042", "url": "https://lij.wikipedia.org/wiki?curid=29578", "title": "Etioppia", "text": ""}
{"id": "29581", "revid": "12052", "url": "https://lij.wikipedia.org/wiki?curid=29581", "title": "Riseu (moz\u00e0ico)", "text": "O riseu (n\u00f3mme che f\u00f2scia o v\u00eagne da-o fran\u00e7\u00e9ize \"ruisseau\", s\u00e0iva a d\u00ee \"ri\u00e2\", pe m\u00eazo de riseu, \"pr\u00eea lisci\u00e2\"; \"risso\" in spez\u00ecn, \"ri\u00e7\u00f6\" in savon\u00e9ize, \"ris\u00f6\" in finar\u00ecn, \"riss\u00f6\" in arasc\u00ecn) o l'\u00e9 'n \u00e0strego de riseu m\u00ecssi a moz\u00e0ico, t\u00ecpico da Lig\u00f9ria e de Ment\u00f3n asc\u00ec, de sp\u00e9sso d\u00eauvi\u00f2u c\u00f3mme decora\u00e7i\u00f3n di sagro\u00e9i de g\u00eaxe e di giard\u00ecn de v\u00eclle.\nL'artex\u00e0n che de mest\u00ea o fa i riseu o l'\u00e9 ciam\u00f2u o risaieu, m\u00e9ntre a proced\u00fba pi-\u00e2 s\u00f2 realiza\u00e7i\u00f3n a l'\u00e9 d\u00eeta \"astreg\u00e2 de riseu\".\nSt\u00f6ia.\nA realiza\u00e7i\u00f3n de \u00e0streghi de riseu a l'\u00e9 'na prat\u00ecca b\u00e9n b\u00e9n ant\u00eega, che se peu f\u00e2 remont\u00e2 sc\u00ecnn-a-o II mil\u00e9nio pr\u00ecmma de Cr\u00ecsto. Def\u00e6ti, un di ci\u00f9 ant\u00eeghi \u00e0streghi de riseu conosci\u00fbi a-a giorn\u00e2 d'ancheu o l'\u00e9 qu\u00e9llo atrov\u00f2u a Tir\u00ecnto, de et\u00e6 micen\u00eaa, a qu\u00e6 realiza\u00e7i\u00f3n a l'\u00e9 st\u00e6ta stim\u00e2 ci\u00f9 \u00f2 m\u00eano a-o 1400 pr\u00ecmma de Cr\u00ecsto.\nDi s\u00e9coli d\u00f2ppo gh'\u00e9 v\u00e0rie testimoni\u00e0nse de 'sto t\u00eepo de pavimenta\u00e7i\u00f3n chi, sp\u00e9cce into Lev\u00e0nte, tra i qu\u00e6 se peu aregord\u00e2 'n \u00e0strego de riseu da f\u00ecn de l'VIII s\u00e9colo pr\u00ecmma de Cr\u00ecsto a G\u00f2rdio, \u00e7it\u00e6 da Fr\u00eexia, into qu\u00e6 i riseu s\u00f3n d\u00eauvi\u00e6 p\u00ee-a pr\u00ecmma v\u00f2tta de m\u00f2ddo da raprezent\u00e2 di mot\u00eevi e de fig\u00fbe.\nIn t\u00e9npi ci\u00f9 rec\u00e9nti qu\u00e9sta t\u00e9cnica de pavimenta\u00e7i\u00f3n a l'\u00e9 ariv\u00e2 in Gr\u00eacia, in prin\u00e7\u00ecpio s\u00e9nsa prod\u00fbe \u00f2pere go\u00e6i art\u00ecstiche (tra o VII e o IV s\u00e9colo pr\u00ecmma de Cr\u00ecsto) ma svilup\u00e0ndose p\u00f6i in f\u00f3rme ci\u00f9 r\u00eccche. Chi a t\u00e9cnica a s'\u00e9 per\u00f2 f\u00eeto evol\u00fba into moz\u00e0ico a t\u00e9sere, co-i ci\u00f9 ant\u00eeghi \u00e0streghi de riseu che no s\u00f3n ariv\u00e6 a-o liv\u00e9llo di v\u00e0rri s\u00e9coli d\u00f2ppo di artex\u00e9n l\u00ecguri.\nO l'\u00e9 d\u00f3nca da-a Gr\u00eacia e da-e s\u00f2 \u00eezoe, co-e qu\u00e6 i merc\u00e0nti da Rep\u00f9brica de Z\u00eana tegn\u00eevan gr\u00e9ndi tr\u00e0feghi, che, a part\u00ee da-a f\u00ecn do Quatro\u00e7\u00e9nto, a l'\u00e9 ariv\u00e2 l'inspira\u00e7i\u00f3n pe incomens\u00e2 a realiz\u00e2 di riseu in Lig\u00f9ria asc\u00ec. I riseu, i qu\u00e6 \u00eaan v\u00ecsti c\u00f3mme 'n m\u00f2ddo ci\u00f9 f\u00e0\u00e7ile e econ\u00f2mico d'\u00f2tegn\u00ee di moz\u00e0ichi de g\u00f9sto gr\u00eago-rom\u00e0n, sorviat\u00f9tto apr\u00eauvo a-o f\u00e6to che i materi\u00e2li d\u00eauvi\u00e6 se tr\u00eauvan d'in g\u00eeo a-o l\u00eaugo da s\u00f2 realiza\u00e7i\u00f3n, se s\u00f3n cosc\u00ec dif\u00fbxi inta regi\u00f3n intr\u00eaga, sp\u00e9cce tra o S\u00e8te\u00e7\u00e9nto e l'Euto\u00e7\u00e9nto. Seg\u00f3ndo 'n'\u00e2tra tradi\u00e7i\u00f3n, l'\u00f2rigine di riseu a l'\u00e9 da v\u00e9dde inta realiza\u00e7i\u00f3n de infior\u00e6 pe l'\u00f2cax\u00f3n da f\u00e8sta do \"Corpus Domini\", as\u00e6 com\u00f9n inte t\u00f9tta a Lig\u00f9ria asc\u00ec.\nT\u00e9cnica.\nPr\u00ecmma de incomens\u00e2 a m\u00e9tte i riseu pe t\u00e6ra a l'\u00e9 disegn\u00e2 a fig\u00fba vosci\u00fba, segn\u00e0ndo o sch\u00eama a-o qu\u00e6 se dovi\u00e2 an\u00e2 apr\u00eauvo. A b\u00e2ze de 'n riseu, s\u00f4via a-a qu\u00e6 sai\u00e0n m\u00ecsse e pri\u00e9tte do moz\u00e0ico, a l'\u00e9 pe c\u00f3ntra f\u00e6ta da 'na mescci\u00fba de c\u00e2s\u00ecnn-a e por\u00e7el\u00e0nn-a in p\u00f4vie.\nPr\u00ecmma de incomens\u00e2 a inp\u00ee e fig\u00fbe, s\u00f3n m\u00ecsse e pri\u00e9tte de cont\u00f3rno e, scib\u00e9n ch'o no l'\u00e9 de l\u00f3ngo neces\u00e2io, o l'\u00e9 posc\u00ecbile che un di l\u00e2ti de qu\u00e9ste o v\u00eagne lou\u00f2u co-ina mas\u00e9tta, pe f\u00e2lo vegn\u00ee ci\u00e0n. Pe tap\u00e2 evento\u00e2li pert\u00fbxi tra i riseu a l'\u00e9 d\u00eauvi\u00e2 de l'\u00e6n\u00ecn, co-o t\u00f9tto ch'o peu \u00ease a-a f\u00ecn conpat\u00f2u pe m\u00eazo de 'n masab\u00e9cco asc\u00ec.\nE pri\u00e9tte.\nE pri\u00e9tte che f\u00f3rman o moz\u00e0ico, arecug\u00e9ite tra a gi\u00e6a di ri\u00e9n \u00f2 l\u00f3ngo a r\u00eeva do m\u00e2, s\u00f3n de s\u00f2lito \u00e7ern\u00fbe a m\u00e0n in sci\u00e2 b\u00e2ze da s\u00f2 t\u00ecnta e da s\u00f2 dimensci\u00f3n. Pe de ci\u00f9, a dimensci\u00f3n de pr\u00eee a l'\u00e9 inport\u00e0nte a seg\u00f3nda do dis\u00e9gno da realiz\u00e2; def\u00e6ti, prez\u00e9npio, pe fig\u00fbe ci\u00f9 conpl\u00e8sse ghe veu di riseu ci\u00f9 pic\u00ecn. \u00c2tro par\u00e0metro inport\u00e0nte o l'\u00e9 lig\u00f2u a l'\u00fbzo de pr\u00eee ci\u00f9 \u00f2 m\u00eano apis\u00fbe, d\u00e6to che qu\u00e9lle ci\u00f9 lisci\u00e6 se tr\u00eauvan s\u00f4lo inte l'\u00e6nn-a do m\u00e2 m\u00e9ntre qu\u00e9lle da sci\u00f9mme de s\u00f2lito s\u00f3n m\u00eano levig\u00e6 da-a cor\u00e9nte.\n\u00c2tro fat\u00f4 inport\u00e0nte o l'\u00e9 o col\u00f4re de pr\u00eee, f\u00e6to che, in sci\u00e2 b\u00e2ze de disponibilit\u00e6 loc\u00e2li, o l'\u00e0 port\u00f2u a av\u00e9i riseu de t\u00ecnte desp\u00e6gie in p\u00f2sti difer\u00e9nti:"}
{"id": "29582", "revid": "12052", "url": "https://lij.wikipedia.org/wiki?curid=29582", "title": "Risseu", "text": ""}
{"id": "29583", "revid": "12052", "url": "https://lij.wikipedia.org/wiki?curid=29583", "title": "Psara", "text": "Psara (in gr\u00eago mod\u00e8rno: \u03a8\u03b1\u03c1\u03ac, \"Psar\u00e1\", pronon\u00e7i\u00f2u , ci\u00f9 antigam\u00e9nte consci\u00fba c\u00f3mme \u03a8\u03cd\u03c1\u03b1/\u03a8\u03c5\u03c1\u03af\u03b7, \"Psyra\"/\"Psyri\u0113\") a l'\u00e9 'n'\u00eezoa da Gr\u00eacia, ch'a se tr\u00eauva inta p\u00e0rte ci\u00f9 a lev\u00e0nte do M\u00e2 Eg\u00eao. Ins\u00e9mme a l'\u00eezoa de Antipsara, abit\u00e2 da qu\u00e0ttro pers\u00f3nn-e, a l'\u00e9 p\u00e0rte do com\u00f9n de Psara, incl\u00fbzo inte l'unit\u00e6 perif\u00e9rica de Sc\u00eeo, p\u00e0rte da perifer\u00eea de l'Eg\u00eao Setentrion\u00e2le.\nO s\u00f4lo p\u00e0ize de l'\u00eezoa e capol\u00eaugo do com\u00f9n, ciam\u00f2u Psara asc\u00ec, o l'av\u00e9iva, a-o censim\u00e9nto do 2011, 454 abit\u00e0nti. L'\u00eezoa a l'\u00e9 serv\u00eea da 'n p\u00f2rto pic\u00ecn, ch'o perm\u00e9tte i colegam\u00e9nti con Sc\u00eeo e o r\u00e8sto da Gr\u00eacia asc\u00ec.\nEtimolog\u00eea.\nL'\u00eezoa inte l'et\u00e6 cl\u00e0scica a l'\u00eaa ciam\u00e2 \"Pyra\", \"Psyri\" \u00f2 \"Psyria\". A ci\u00f9 ant\u00eega men\u00e7i\u00f3n da s\u00f2 prez\u00e9nsa a rem\u00f3nta a l'\u00d2dis\u00eaa de l'Om\u00earo d\u00f3nde, into rac\u00f3nto de Nest\u00f2re, a l'epiz\u00f2dio do \"Nostos\", a v\u00eagne ciam\u00e2 \"Psyria\". Inte \u00f2pere do Strab\u00f3n, e in qu\u00e9lle de \u00e2tro outo\u00ee asc\u00ec, gh'\u00e9 di riferim\u00e9nti a Psara, da l\u00ea ciam\u00e2 \"Psyra\". O \u00e7itad\u00ecnn-a in sce l'\u00eezoa a l'\u00eaa ciam\u00e2 \"Psyra\" asc\u00ec.\nCo-o m\u00e6ximo n\u00f3mme o ci\u00e0mma l'\u00eezoa l'Eost\u00e0\u00e7io de Tesal\u00f2nica inte 'na s\u00f2 \u00f2pera de l'XI s\u00e9colo, \u00f6 s\u00e6 a tradu\u00e7i\u00f3n e o com\u00e9nto da \"Perieg\u00eaxi da T\u00e6ra\" de Dion\u00eegi o Perieg\u00eata, inta qu\u00e6 o gh'\u00e0 m\u00ecsso 'na n\u00f2tta con scr\u00eeto \"e Psyria, 'n'\u00eezoa de Sc\u00eeo, a l'\u00e9 a-a dist\u00e0nsa de \u00f2t\u00e0nta st\u00e0ddi e a l'\u00e0 v\u00ecnti p\u00f3nti d'orm\u00e9zzo; a l'\u00e9 ciam\u00e2 Psyra asc\u00ec\".\nGi\u00f6graf\u00eea.\nL'\u00eezoa de Psara a se tr\u00eauva 81 km a n\u00f2rd-\u00f2vest da \u00e7it\u00e6 de Sc\u00eeo, 22 km da-a p\u00f2nta n\u00f2rd-\u00f2cident\u00e2le de l'\u00eezoa da-o m\u00e6ximo n\u00f3mme e 150 km in dire\u00e7i\u00f3n n\u00f2rd-\u00e8st da-a capit\u00e2le do P\u00e0ize, At\u00eane. L'\u00eezoa a l'\u00e9 l\u00f3nga ci\u00f9 \u00f2 m\u00eano 7 km e a l'\u00e9 p\u00f6co ci\u00f9 l\u00e0rga, estend\u00e9ndose pe 8 km in dire\u00e7i\u00f3n pon\u00e9nte-lev\u00e0nte, pe 'n'\u00e0rea tot\u00e2le de 43 km2. L'\u00e0rea do com\u00f9n, a qu\u00e6 a l'incl\u00f9dde Antipsara e di izo\u00f6ti ci\u00f9 pic\u00ecn asc\u00ec, a l'\u00e9 de 44,511 km2.\nO p\u00f3nto ci\u00f9 \u00e2to de l'\u00eezoa o l'\u00e9 o M\u00f3nte Profitis Ilias, \u00e2to 512 m.\nSt\u00f6ia.\nPreist\u00f6ia e et\u00e6 cl\u00e0scica.\nIn sci\u00e2 b\u00e2ze de v\u00e0rri ritrovam\u00e9nti archiol\u00f2g\u00eechi f\u00e6ti inte l'\u00eezoa, qu\u00e9sta a l'\u00e9 st\u00e6ta abit\u00e2 in m\u00f2ddo cont\u00ecnoo da-a f\u00ecn do Neolit\u00ecco (tra o V e o IV mil\u00e9nio pr\u00ecmma de Cr\u00ecsto) a-o V s\u00e9colo pr\u00ecmma de Cr\u00ecsto, co-in per\u00eeodo de gr\u00e0n rich\u00e9ssa v\u00e8rso a f\u00ecn de l'Et\u00e6 do Br\u00f3nzo, tra o XIV e o XII s\u00e9colo pr\u00ecmma de Cr\u00ecsto.\nA ci\u00f9 p\u00e0rte de testimoni\u00e0nse do per\u00eeodo preist\u00f2rico a l'\u00e9 costito\u00eea da t\u00f3nbe con seport\u00fba in poxi\u00e7i\u00f3n fet\u00e2le. Di s\u00e9coli d\u00f2ppo, da-o per\u00eeodo micen\u00eao in particol\u00e2, \u00e9mmo de t\u00f3nbe ci\u00f9 elabor\u00e6 l\u00ecgh\u00e6 a-o vix\u00ecn p\u00e0ize de \"Archontiki\". De 'sti per\u00eeodi chi s\u00f3n st\u00e6ti atrov\u00e6 \u00e0nche \u00e2tri \u00f2g\u00e8tti, c\u00f3mme spo\u00e6 de br\u00f3nzo, pend\u00ecn, brasal\u00e9tti, etc. De l'et\u00e6 om\u00e8rica s\u00f3n st\u00e6ti pe c\u00f3ntra trov\u00e6 de p\u00e0rte de v\u00e2xi de t\u00e6ra r\u00f3ssa. Di t\u00f2cchi de v\u00e2xi s\u00f3n st\u00e6ti trov\u00e6 in sce l'\u00eezo\u00f6to de \"Agios Nikolaos\" asc\u00ec, scito\u00f2u a-o c\u00e9ntro do g\u00f3rfo l\u00f3ngo a c\u00f2sta de pon\u00e9nte de l'\u00eezoa. Inta regi\u00f3n de l'\u00eezoa conosci\u00fba c\u00f3mme \"Mavri Rachi\" \u00f2 \"Paleokastro\" gh'\u00eaa, inte l'et\u00e6 elen\u00ecstica, 'n p\u00e0ize pic\u00ecn e in \"Ftelio\" e \"Lemnos\" a l'\u00e9 st\u00e6ta trov\u00e2 da ter\u00e0ggia do m\u00e6ximo per\u00eeodo. A \"Xirokambos\" gh'\u00e9 \u00e0nche i r\u00e8sti de 'n p\u00e0ize rom\u00e0n e, da-ar\u00e9nte a-o vil\u00e0ggio abit\u00f2u a-a giorn\u00e2 d'ancheu, o l'\u00e9 st\u00e6to scov\u00e8rto 'n canpos\u00e0nto con v\u00e0rie l\u00e0pidi de qu\u00e9lla \u00e9poca. Inte l'\u00eezoa a no l'\u00e9 anc\u00f3n st\u00e6ta atrov\u00e2 'na \u00e7itad\u00e9lla \u00f2 de \u00f2pere de dif\u00e9iza, s\u00e9gno do f\u00e6to che probabilm\u00e9nte a l'\u00eaa za prot\u00e8tta da-e s\u00f2 scug\u00eae.\nA \u00f2gni m\u00f2ddo, Psara a l'\u00e9 de l\u00f3ngo st\u00e6ta conscider\u00e2 c\u00f3mme 'n terit\u00f6io s\u00e9nsa nisci\u00f9nn-a inport\u00e0nsa strat\u00e9gica e con p\u00f6che viv\u00e0gne natur\u00e2li. Prez\u00e9npio, da-i t\u00e8sti do St\u00eava de Bis\u00e0n\u00e7io, s\u00e9mmo che l'\u00eezoa a no l'av\u00e9iva m\u00e0nco di vign\u00eati, scib\u00e9n che gh'\u00eaa 'n t\u00e9npio dedic\u00f2u a-o d\u00eeo B\u00e0cco. Da 'sto f\u00e6to chi, seg\u00f3ndo o St\u00eava de Bis\u00e0n\u00e7io, o v\u00eagne o m\u00f2ddo de d\u00ee, pe qu\u00e9lli che part\u00e9\u00e7ipan a de disn\u00e2te s\u00e9nsa b\u00e9ive do v\u00ecn, \"Ps\u00fdra ton Di\u00f3nyson \u00e1gontes\", \u00f6 s\u00e6 \"Psara ch'a c\u00e9lebra Dionix\u00eeo\". 'N \u00e2tro ant\u00eego m\u00f2ddo de d\u00ee gr\u00eago, \u03a8\u03cd\u03c1\u03b1 \u03c4\u03b5 \u03c4\u1f74\u03bd \u03a3\u03c0\u03ac\u03c1\u03c4\u03b7\u03bd \u1f04\u03b3\u03b5\u03b9\u03c2, \u00f6 s\u00e6 \"Sp\u00e0rta a l'\u00e9 c\u00f3mme Psyra\", o l'\u00e9 raprezentat\u00eevo da povert\u00e6 de l'\u00eezoa in qu\u00e9lli \u00e0nni.\nEt\u00e6 de m\u00eazo.\nCo-o pas\u00e2 di s\u00e9coli a popola\u00e7i\u00f3n de l'\u00eezoa a l'\u00e9 per\u00f2 amerm\u00e2, pi-\u00e2 ci\u00f9 p\u00e0rte apr\u00eauvo a-o magi\u00f4 r\u00e9izego de at\u00e0cchi di pir\u00e2ti. Cosc\u00ec c\u00f3mme a vix\u00ecnn-a Sc\u00eeo, Psara a l'\u00e9 divent\u00e2 'na col\u00f2nia zen\u00e9ize asc\u00ec, incl\u00fbza pr\u00ecmma inta Scignor\u00eea de Sc\u00eeo e depo\u00ee inta s\u00f2 Ma\u00f3nn-a. A \u00f2gni m\u00f2ddo, ci\u00f9 \u00f2 m\u00eano inti \u00e0nni d\u00f2ppo a ch\u00e9ita de Costantin\u00f2poli do 1453, pi-\u00e2 ci\u00f9 \u00e2ta instabilit\u00e6 da regi\u00f3n \u00e0nche i \u00f9rtimi abit\u00e0nti de Psara \u00e0n f\u00e6to stram\u00fbo, an\u00e0ndo a st\u00e2 a Sc\u00eeo.\nPer\u00f2, co-a s\u00f2 ch\u00e9ita inte mo\u00e9n di t\u00f9rchi, into XVI s\u00e9colo v\u00e0rie fam\u00ecgge, s\u00e9gge qu\u00e9lle \u00f2rigin\u00e2ie de Psara che \u00e2tri man\u00e9nti da Sc\u00eeo, Neigrop\u00f3nte, Tes\u00e0ggia e Magn\u00e9zia \u00e0n dec\u00eezo de stabil\u00eese chi. Def\u00e6ti, scib\u00e9n che l'\u00eezoa a l'\u00eaa pic\u00ecnn-a e con no go\u00e6i viv\u00e0gne natur\u00e2li, a permet\u00e9iva a-i s\u00f2 abit\u00e0nti de v\u00eeve in p\u00e2xe e in libert\u00e6. A l'\u00e9 st\u00e6ta d\u00f3nca ripar\u00e2 e rinfors\u00e2 a v\u00eagia fort\u00e9ssa de \"Paleokastro\", pe po\u00e9ise dif\u00e9nde da-i at\u00e0cchi di pir\u00e2ti. A popola\u00e7i\u00f3n a l'\u00e0 cosc\u00ec incomens\u00f2u a cr\u00e9sce, co-a fonda\u00e7i\u00f3n de 'n vil\u00e0ggio in sc\u00ee ter\u00e9n d'in g\u00eeo a-o cast\u00e9llo. Apr\u00eauvo a-e condi\u00e7io\u00ecn anbient\u00e2li de l'\u00eezoa i s\u00f2 abit\u00e0nti \u00e0n f\u00eeto ini\u00e7i\u00f2u a dedic\u00e2se a-o com\u00e8rcio mar\u00ectimo.\nEt\u00e6 mod\u00e8rna e contenpor\u00e0nia.\nApr\u00eauvo a-o svil\u00f9ppo de 'n'inport\u00e0nte mariner\u00eea inte l'\u00eezoa, qu\u00e9sta a l'\u00e9 st\u00e6ta ciam\u00e2 a pigi\u00e2 p\u00e0rte a-a rivolu\u00e7i\u00f3n gr\u00eaga do XVIII s\u00e9colo sostegn\u00fba da Cat\u00e6n II de R\u00f9scia co-a sc\u00fbza de liber\u00e2 i cresti\u00e9n sotom\u00ecsci a l'inp\u00earo \u00f2tom\u00e0n. A popola\u00e7i\u00f3n de Psara in prin\u00e7\u00ecpio a no l'\u00eaa go\u00e6i conv\u00ecnta de parte\u00e7ip\u00e2 ma, depo\u00ee a distru\u00e7i\u00f3n da fl\u00f2tta t\u00f9rca inta bat\u00e0ggia de \u00c7e\u015fme, a g\u00e9nte do p\u00f2sto a l'\u00e0 arm\u00f2u 'na squ\u00e0ddra de 65 n\u00e2ve. A \u00f2gni m\u00f2ddo co-a f\u00ecrma do trat\u00e2to de K\u00fc\u00e7\u00fck Kaynarca do 1774, s\u00e0iva a d\u00ee qu\u00e0ttro \u00e0nni d\u00f2ppo, o qu\u00e6 o met\u00e9iva f\u00ecn a-a go\u00e6ra, l'\u00eezoa a l'\u00eaa rest\u00e2 da s\u00f4la c\u00f3ntra a-a min\u00e0ccia t\u00f9rca.\n'Na pr\u00ecmma a\u00e7i\u00f3n di \u00f2tom\u00e0n c\u00f3ntra Psara a l'\u00e9 per\u00f2 fal\u00eea gr\u00e0\u00e7ie a de condi\u00e7io\u00ecn de v\u00e9nto no favor\u00e9vole, co-a popola\u00e7i\u00f3n loc\u00e2le che cosc\u00ec a l'\u00e0 av\u00fbo o t\u00e9npo de riconp\u00f3nn-e a cr\u00eexi in m\u00f2ddo diplom\u00e0tico, in particol\u00e2 disoci\u00e0ndose, into 1794, da-o movim\u00e9nto rivolu\u00e7ion\u00e2io do Lambros Katsonis.\nSc\u00ecnn-a-o 1821 l'\u00eezoa a l'\u00e0 visc\u00fbo in p\u00e2xe, co-i s\u00f2 abit\u00e0nti che pi-\u00e2 ci\u00f9 p\u00e0rte se dedic\u00e2van a-a p\u00e9sca e a-o com\u00e8rcio, elez\u00e9ndo i pr\u00f2ppi govern\u00e0nti tra i \u00e7itad\u00ecn ci\u00f9 r\u00eccchi into c\u00f3rso de 'na riuni\u00f3n ano\u00e2le inta g\u00eaxa de S\u00e0n Nic\u00f2lla (\"Agios Nikolaos\"). I qu\u00e0ttro \"dimog\u00e9rontas\", \u00f2tegn\u00fbo o pot\u00eare esecut\u00eevo e d\u00f3nca o gov\u00e8rno efet\u00eevo de Psara, \u00eaan respons\u00e0bili da s\u00f2 aministra\u00e7i\u00f3n v\u00e8rso l'amir\u00e0lio t\u00f9rco, d\u00e6to che no gh'\u00eaa 'n com\u00e0ndo loc\u00e2le di \u00f2tom\u00e0n. Pe de ci\u00f9, e outorit\u00e6 de l'\u00eezoa gest\u00eevan o pot\u00eare giudi\u00e7i\u00e2io asc\u00ec, co-o conp\u00eeo de prescj\u00eade a c\u00f3rte che a part\u00ee da-o 1815 o l'\u00e9 st\u00e6to asegn\u00f2u a-i s\u00f2 comand\u00e0nti. Pr\u00ecmma da rivolu\u00e7i\u00f3n do 1821, Psara a l'\u00eaa divent\u00e2 'n'\u00eezoa r\u00eccca e pr\u00f2spera, co-a t\u00e8rsa fl\u00f2tta ci\u00f9 gr\u00e0nde da Gr\u00eacia (con ci\u00f9 de 45 n\u00e2ve) depo\u00ee qu\u00e9lle de \u00ccdra e de Sp\u00e9\u00e7ia.\nPsara a l'\u00e9 st\u00e6ta, a-i 21 d'arv\u00ee do 1821, unn-a de pr\u00ecmme \u00eezoe a rivolt\u00e2se c\u00f3ntra o dom\u00ecnio t\u00f9rco, \u00ees\u00e0ndo a pr\u00f2pia band\u00eaa rivolu\u00e7ion\u00e2ia into di de P\u00e0squa. A-i 21 de z\u00f9gno do 1824 l'\u00eezoa a l'\u00e9 st\u00e6ta atac\u00e2 da 'na spedi\u00e7i\u00f3n de tr\u00f9ppe egi\u00e7i\u00e9n, goid\u00e6 da l'amir\u00e0lio Ibr\u0101h\u012bm Pasci\u00e0, form\u00e2 da 140 n\u00e2ve e 14.000 \"yeni\u00e7eri\", m\u00e9ntre in sce l'\u00eezoa gh'\u00eaa squ\u00e6xi 30.000 pers\u00f3nn-e che, a ece\u00e7i\u00f3n de qu\u00e9lli ch'\u00eaan ariesc\u00eei a scap\u00e2, sai\u00e0n pi-\u00e2 ci\u00f9 p\u00e0rte am\u00e0s\u00e6 \u00f2 f\u00e6te scci\u00e2ve. O mom\u00e9nto ci\u00f9 tr\u00e0gico de l'\u00f2cupa\u00e7i\u00f3n o l'\u00e9 st\u00e6to o sacrif\u00ec\u00e7io da g\u00e9nte de \"Mavri Rachi\" a-i 22 de z\u00f9gno, depo\u00ee a ch\u00e9ita da \u00e7it\u00e6 de Psara inte mo\u00e9n di t\u00f9rchi. Def\u00e6ti, a ece\u00e7i\u00f3n de quarc\u00f9n ch'o l'\u00e9 ariesc\u00eeo a scap\u00e2 pe n\u00e2ve, a ci\u00f9 p\u00e0rte da popola\u00e7i\u00f3n de qu\u00e9llo p\u00e0ize a l'\u00e9 st\u00e6ta amas\u00e2 da-i \u00f2tom\u00e0n, f\u00eaua de 'n gr\u00f9ppo pic\u00ecn de \u00f2mmi (tra i 500 e i 150 in sci\u00e2 b\u00e2ze de f\u00f3nte difer\u00e9nti) determin\u00f2u a no rend\u00eese e ch'o s'\u00eaa baric\u00f2u into f\u00f2rte de \"Paliokastro\". I difenso\u00ee da fort\u00e9ssa, s\u00f3tt'a-a go\u00ecdda de l'Antonis Vratsanos, o f\u00ecggio do prescid\u00e9nte do Parlam\u00e9nto de Psara, \u00e0n dec\u00eezo de sacrific\u00e2se pi-\u00e2 pr\u00f2pia p\u00e2tria ciuf\u00eeto che soc\u00f3nbe a-i t\u00f9rchi, fax\u00e9ndo scciup\u00e2 o dep\u00f2xito de p\u00f4vie e, con l'esplox\u00f3n da fort\u00e9ssa, amas\u00e0ndo numer\u00f4ze tr\u00f9ppe nem\u00eeghe asc\u00ec.\nO \"spes\u00eexe n\u00e9igro\", inmortaliz\u00f2u da-o po\u00eata Dionysios Solomos inta s\u00f2 \u00f2pera dedic\u00e2 a-a distru\u00e7i\u00f3n de l'\u00eezoa, o l'\u00e0 perm\u00ecsso de f\u00e2 con\u00f3sce o gr\u00e0n sp\u00ecrito de sacrif\u00ec\u00e7io e o contrib\u00fbto a-a c\u00e0oza da libert\u00e6 da g\u00e9nte de Psara, c\u00f3mme v\u00ecsto da l'Andreas Kalvos \"in sci\u00e2 gr\u00e0n ro\u00ecnn-a\". I abit\u00e0nti sopravisci\u00fbi a l'invax\u00f3n se s\u00f3n d\u00f3nca rifugi\u00e6 inta Malvaz\u00eea pe p\u00f6i f\u00e2 stram\u00fbo, a-a libera\u00e7i\u00f3n de qu\u00e9lla \u00eezoa, inta \u00e7it\u00e6 de Er\u00eatria, in sce l'\u00eezoa de Neigrop\u00f3nte, localit\u00e6 ch'a l'\u00eaa ciam\u00e2 \"\"Nea Psara\" asc\u00ec, in contr\u00e0sto con l'\u00eezoa d\u00f3nde ne vegn\u00eevan, d\u00eeta \"Palea Psara\"\". A \u00f2gni m\u00f2ddo, sorviat\u00f9tto d\u00f2ppo o 1864, a ci\u00f9 p\u00e0rte di s\u00f2 abit\u00e0nti s\u00f3n ritorn\u00e6 chi.\nSc\u00ecnn-a-o 1912 l'\u00eezoa a l'\u00e9 rest\u00e2 s\u00f3tt'a-o contr\u00f2llo t\u00f9rco, intr\u00e0ndo inta Gr\u00eacia mod\u00e8rna a-i 21 d'\u00f2t\u00f4bre do 1912 apr\u00eauvo a 'n \u00f2pera\u00e7i\u00f3n de l'incroxat\u00f4 \"Iearex\", comand\u00f2u da 'n Antonis Vratsanos, pe coincid\u00e9nsa 'n discend\u00e9nte da-o m\u00e6ximo n\u00f3mme de l'Antonis Vratsanos che 88 \u00e0nni pr\u00ecmma o s'\u00eaa sacrific\u00f2u inte l'esplox\u00f3n da fort\u00e9ssa de \"Paliokastro\". A reg\u00f2rdo do gr\u00e0n sacrif\u00ec\u00e7io de l'\u00eezoa, da-o 1844 a g\u00e9nte de Psara ch'a l'\u00eaa an\u00e6ta a st\u00e2 a Neigrop\u00f3nte a l'\u00e0 ri\u00e7ev\u00fbo o dir\u00ectto, pe \u00e7\u00e9nt'\u00e0nni, d'el\u00eaze do\u00ee deput\u00e6 do Parlam\u00e9nto Gr\u00eago. Co-a libera\u00e7i\u00f3n de Psara into 1912 'sta decix\u00f3n chi a l'\u00e9 st\u00e6ta in p\u00e0rte modific\u00e2, co-i do\u00ee deput\u00e6 che sc\u00ecnn-a-o 1944 sai\u00e0n elez\u00fbi da-e g\u00e9nte de \"Nea Psara\" e de \"Palea Psara\" m\u00ecsse ins\u00e9mme. Co-a scad\u00e9nsa do t\u00e8rmine e o scc\u00e9uppo da go\u00e6ra civ\u00eele gr\u00eaga da-o 1946 i \u00e7itad\u00ecn che st\u00e0n a Psara vot\u00e0n normalm\u00e9nte con qu\u00e9lli da prefet\u00fba de Sc\u00eeo.\nP\u00f2sti de inter\u00e8sse.\nArchitet\u00fbe religi\u00f4ze.\n\u00d3ltre a qu\u00e9lle s\u00f3rva minson\u00e6, s\u00e9gge a Psara che in sce l'izo\u00f6to de Antipsara asc\u00ec, gh'\u00e9 'n gr\u00e0n n\u00f9mero de g\u00eax\u00e9tte e de cap\u00e9lle, pi-\u00e2 ci\u00f9 p\u00e0rte anc\u00f3n intr\u00eage e vixit\u00e0bili.\nEconom\u00eea.\nE ativit\u00e6 econ\u00f2miche ci\u00f9 inport\u00e0nti pe l'\u00eezoa s\u00f3n, anc\u00f3n a-a giorn\u00e2 d'ancheu, qu\u00e9lle l\u00ecgh\u00e6 a-o m\u00e2, sp\u00e9cce a p\u00e9sca de fr\u00fbti de m\u00e2 e de arag\u00f3ste. A \u00f2gni m\u00f2ddo gh'\u00e9 'n'inport\u00e0nte ativit\u00e6 lig\u00e2 a l'apicolt\u00fba asc\u00ec, con l'am\u00ea de t\u00f9mou de l'\u00eezoa ch'o l'\u00e9 conscider\u00f2u da-a m\u00e9nn-a mil\u00eea. Tra i prod\u00fbti de l'\u00eezoa o se peu anc\u00f3n aregord\u00e2 o s\u00f2 form\u00e0ggio t\u00ecpico, l'\u03ac\u03c3\u03c0\u03c1\u03bf \u03b3\u03bb\u03c5\u03ba\u03cc (\"\u00e1spro glyk\u00f3\"), \u00f6 s\u00e6 \"d\u00f4\u00e7e gi\u00e0nco\".\nL'\u00eezoa a l'\u00e9 coleg\u00e2 a-o r\u00e8sto da Gr\u00eacia gr\u00e0\u00e7ie a-o s\u00f2 p\u00f2rto. Da chi o p\u00e0rte t\u00f9tti i gi\u00f3rni 'n tragh\u00e9tto pe Sc\u00eeo, co-ina travers\u00e0dda ch'a d\u00fba 3 \u00f4e e m\u00eaza, e d\u00f4e v\u00f2tte a-a setem\u00e0nn-a pe-o Pir\u00eao (vi\u00e2gio de 6 \u00f4e). A Psara gh'\u00e9 \u00e0nche 'n elip\u00f2rto pic\u00ecn."}
{"id": "29586", "revid": "9347", "url": "https://lij.wikipedia.org/wiki?curid=29586", "title": "Cirulla", "text": ""}
{"id": "29588", "revid": "12052", "url": "https://lij.wikipedia.org/wiki?curid=29588", "title": "Orde de Mata", "text": "L'Orde de Mata o l'\u00e8 un orde religiozo cavagesco canonnegamente dipendente da-a Santa Sede, con de finalit\u00e6 ascisten\u00e7i\u00e6.\nO l'\u00e8 riconosciuo da 'na parte da dotri\u00f1a seguia da-a giurispruden\u00e7a italia\u00f1a e da gran parte da comunit\u00e6 interna\u00e7ion\u00e2 comme sogetto de drito interna\u00e7ion\u00e2, p\u00f9 essendo ormai do tutto privo do requixio de teritorialit\u00e6. In effetti l'Orde o gh'ha comme so unnico conligamento co-a comunit\u00e6 interna\u00e7ion\u00e2 o f\u00e6to d'avei governao pe ciu che doi seccoli l'izoa grega de Rodi (1309-1522) e dap\u0153u, da-o 1530 a-o 1798 e izoe m\u00e2t\u00e9ixi e, in virt\u00f9 de ci\u00f2 o detegne 'na seddia comme Osservat\u00f4 presso a Sembrea gener\u00e2 de Na\u00e7ioin Unie da-o 1994.\nL'Orde l'\u00e8 de f\u00e6to l'erede de l'antigo Orde di Uspi\u00e6i de San Zane de Geruzalemme, fondao in gio a-o 1080 e f\u00e6to sovran o 15 frev\u00e2 1113 da pappa Pasqu\u00e2 II.\nDa l'Orde dipende 6 Gren Prio\u00e6ghi e 48 Associa\u00e7ioin na\u00e7ion\u00e6 che riuniscian i cavag\u00eai e-e damme a segonda do so paize de resciden\u00e7a. In Itallia gh'\u00e8 i trei Gren Prio\u00e6ghi Italien (Lombardia e Vene\u00e7\u00e7ia, Romma, Nappoli e Si\u00e7illia). L'Associa\u00e7ion di cavag\u00eai italien a gestisce i attivit\u00e6 sanitaie de l'Orde in Itallia. Da questa dipende o c\u00f2rpo milit\u00e2 aoxiliaio comandao da 'n gener\u00e2 de l'ezer\u00e7ito italian. Da-o 1970 o Corpo italian de socorso de l'Orde de Mata o l'oppera into campo da prote\u00e7ion \u00e7iv\u00ee e o l'ha prestao ascisten\u00e7a a-e popola\u00e7ioin inti magio\u00ee dezastri natur\u00e6 ch'han corpio o paize.\nDa-o 1834 l'Orde o l'ha sede a Romma in via di Conduti, presso cia\u00e7\u00e7a de Spagna; o l'\u00e8 presente in ciu de 120 paixi con de ini\u00e7iative a carattere beneffico e ascisten\u00e7i\u00e2. O se qualiffica comme ente sovran e in baze a-o riconoscimento do Stato italian segge a so sede \u2013 o pala\u00e7\u00e7io Magistr\u00e2 \u2013 chi-a villa de Santa Maja do Prio\u00e6go insce l'Aventin godan do \"status\" de extrateritorialit\u00e6.\nDa-o 2 mazzo 2018 a-o 29 arv\u00ee 2020 o prin\u00e7ipe e gran meistro o l'\u00e8 st\u00e6to fr\u00e6 Giaccomo da-a Torre do Tempio de Sanguinetto, che in preceden\u00e7a o l'ea st\u00e6to L\u0153ugotenente interin\u00e2 (2008) e L\u0153ugotenente de gran meistro (tra-o 2017 e o 2018). L'atto\u00e2 L\u0153ugotenente de gran meistro o l'\u00e8 fr\u00e6 Marco Luzzago (2020).\nO motto de l'Orde o l'\u00e8 \"Tuitio Fidei et Obsequium Pauperum\" (Difeiza da fe' e servi\u00e7\u00e7io a-i povei).\nL'Orde o l'emette di francobolli e o gh'ha 'na mon\u00e6a numismattica, o scuo m\u00e2t\u00e8ize, o l'inmatriccola veicoli con targa de l'Orde concessa da-o ministeio da difeiza italian, o l'emette i so passaporti dipromattichi e o \u00e7ellebra a so festivit\u00e6 na\u00e7ion\u00e2 o 24 zugno, solennit\u00e6 da Nativit\u00e6 de san Zane Batista patron prin\u00e7ip\u00e2 de l'Orde. Un'atra importante ricoren\u00e7a a l'\u00e8 \u00e7elebr\u00e2 l'8 settembre, festa da Madonna do Fileremo, protetoa de l'Orde, inta solennit\u00e6 da Nativit\u00e6 da Maja Santiscima.\nNomme.\nAnc\u0153u o nomme \u00f3fi\u00e7i\u00e2 e legale de l'Orde de Mata o l'\u00e8: \"Sovran Milit\u00e2 Orde Uspi\u00e6o de San Zane de Geruzalemme de Rodi e de Mata\", soventi abreviao in \"Sovran Milit\u00e2 Orde de Mata\", \"Sovran Orde de Mata\" \u00f2 \"Orde de Mata\".\nI Cavag\u00eai nascian co-o nomme de Cavag\u00eai Uspi\u00e6i (\u00f2 Uspi\u00e2g\u00eai, \u00e0 l'eppoca \"Cavar\u00ea Uspiar\u00ea\"), con rifeimento a-a so miscion, ma son ciam\u00e6 asc\u00ec \"Cavag\u00eai de San Zane\" con rifeimento a-o santo protett\u00f4 de l'Orde, san Zane Batista, e quindi asc\u00ec Zaniti \u00f2 Gerosolimiten, con rifeimento \u00e0 Geruzalemme, l\u0153ugo de fonda\u00e7ion de l'Orde.\nDoppo a conquista de l'izoa de Rodi into 1310 i membri div\u00e8gnan \"Cavag\u00eai de Rodi\". Do 1530 l\u2019imperat\u00f4 Carlo V o cedette a l'Orde l\u2019izoa de Mata. Da ch\u00ec i membri han pigiao l\u2019urtima denomina\u00e7ion ch'anc\u0153ud\u00ec a l'\u00e8 a ciu d\u0153uvi\u00e2: Cavag\u00eai de Mata.\nStoia.\nA nascita da comunit\u00e6 religioza di Uspi\u00e2g\u00eai de San Zane a remonta a-o 1048 in T\u00e6ra Santa. Di mercanti da repubbrica main\u00e2 d'Amarfi \u00f3t\u00e8gnan da-o califfo d\u2019Egitto o permisso de costrue \u00e0 Geruzalemme 'na gexa, un convento e 'n uspi\u00e2 intitolao a san Zane Batista into qu\u00e6 asciste i pelegrin.\nSotta a goidda do biao fr\u00e6 Gerardo, fondat\u00f4 e primmo meistro, a comunit\u00e6 religioza a fu transform\u00e2 inte 'n orde religiozo laic\u00e2. Co-a bolla do 15 frev\u00e2 1113, pappa Pasqu\u00e2 II o riconobbe l\u2019Orde de San Zane ponendolo sotta-a prote\u00e7ion da Gexa, atriboindoghe o drito d'eleze liberamente i so superio\u00ee, sen\u00e7a interferen\u00e7a da parte d'atre aotorit\u00e6 laiche \u00f2 religiose.\nO sucess\u00f4 do biao fr\u00e6 Gerardo a-a ghia de l'Orde l'\u00e8 o biao fr\u00e6 Raimondo do P\u0153uzzo ch'o scrisse a primma reggola pe-i membri de l'Orde tra o 1145 e o 1153. Tutti i confr\u00e6 ean di religioxi, lig\u00e6 da-i trei voti monastichi, de povert\u00e6, castit\u00e6 e obedien\u00e7a e ean dediti a l'ascisten\u00e7a di povei e di marotti.\nA constitu\u00e7ion do regno de Geruzalemme a costrense l\u2019Orde \u00e0 assumme a difeiza milit\u00e2 di marotti e di pelegrin e a proteze i proppi centri meghi e-e stradde de conligamento prin\u00e7ip\u00e6. A-a miscion uspi\u00e6a se gh'azonse a difeiza da fe'. L\u2019Orde o l'adot\u00f2 a gianca croxe otaggona, ch'anc\u0153u a l'\u00e8 delongo o so scimbolo.\nInto 1291, doppo a cheita de San Zane d\u2019Acri e a perdia da T\u00e6ra Santa, l\u2019Orde o transfei a so sede e l\u2019uspi\u00e2 a Limassol insce l'izoa de \u00c7ipro, dond'o l'ea za presente da-o 1210 gra\u00e7\u00e7ie a-a concescion de importante propiet\u00e6, privilegi e driti comer\u00e7i\u00e6. Ch\u00ec, fedele a-a so miscion, o contino\u00f2 \u00e0 construe di n\u0153uvi uspi\u00e6 e, benefi\u00e7iando da poxi\u00e7ion strateggica de l'izoa, o de' vitta \u00e0 'na flotta nav\u00e2 co-a qu\u00e6 o protesse i pelegrin insce-e rotte pi-a T\u00e6ra Santa.\nO nummero di membri che vegnivan da tutta \u0152\u00fcropa o crebbe contriboindo a-o rafor\u00e7amento da strutua de l'Orde ch'o l'aquix\u00ec n\u0153uvi possedimenti insce-e coste do Mediterannio. Tra questi, l\u2019importante porto de Famagosta, a \u00e7it\u00e6 de Nicoxia e numioze comende.\nA progresciva instabilit\u00e6 de \u00c7ipro, ch'a gh'impediva l'espanscion insce l'izoa, a port\u00f2 i Uspi\u00e6i \u00e0 ami\u00e2 \u00e0 l'izoa de Rodi qu\u00e6 sede ciu idonnia pe l\u2019Orde dovve sbarc\u00f2n do 1307, sotta-a ghia do gran meistro fr\u00e6 Forco de Villaret.\nDoppo avei completao l\u2019aquixi\u00e7ion de l'izoa, into 1310 ghe transfen a so sede.\nL\u2019Orde o l'alest\u00ec asc\u00ec 'na flotta pi-a difeiza do mondo crestian inti mo\u00e6 orient\u00e6.\nL\u2019indipenden\u00e7a de l'Orde da-i atri Stati, in virt\u00f9 d'atti pontifi\u00e7\u00e7i, co-o drito universalmente riconosciuo de mantegn\u00ee e impegn\u00e2 de for\u00e7e arm\u00e6 e de nomin\u00e2 di ambascioei, a constitoiva a baze da so sovranit\u00e6 interna\u00e7ion\u00e2.\nFin da-o prin\u00e7ippio do quattorzeximo seccolo i cavag\u00eai de l'aristocra\u00e7ia \u0153\u00fcropea che zonzeivan a Rodi se r\u0153\u00fcnivan in base a-a lengoa parl\u00e2. Daprimma e lengoe ean sette: Proven\u00e7a, Arvernia, Fran\u00e7a, Itallia, Aragon (Navara), Inghilt\u00e6ra (con Sco\u00e7\u00e7ia e Irlanda) e Germannia. Do 1462 fu constituio l\u2019ottava lengoa, quella de Castiggia e Portogallo. Ogni lengua a comprendeiva di Prio\u00e6ghi \u00f2 Gren Prio\u00e6ghi, di Boi\u00e6ghi e de Comende.\nL\u2019Orde o l'ea governao da-o gran meistro (prin\u00e7ipe de Rodi) e da-o Conseggio, o batteiva mon\u00e6a e o l'intrategniva di raporti dipromattichi co-i atri Stati. I ate carreghe de l'Orde vegnivan atribuie a-i raprezentanti de diverse lengue. A sede de l'Orde, o Convento, o l'ea composto da religioxi de diversa na\u00e7ionalit\u00e6.\nInto 1523, doppo sei meixi d'asciddio e de cruenti combattimenti co-a flotta e l\u2019ezer\u00e7ito do surtan Soliman o Magniffico, i cavag\u00eai fun constreiti \u00e0 rendise e \u00e0 abandon\u00e2 Rodi co-i ono\u00ee milit\u00e6.\nL\u2019Orde o l'arest\u00f2 sen\u00e7a teritoio pe di anni, scin \u00e0 quande into 1530 o gran meistro fr\u00e6 Feipo de Villes de l\u2019Isle Adam o pigi\u00f2 possesso de l'izoa de Mata, cedua a l'Orde da l'impiao Carlo V con l\u2019aprova\u00e7ion de pappa Cremente VII. Fu stabilio che l\u2019Orde o sai\u00e6 arestao n\u0153\u00fctr\u00e2 inte gu\u00e6re tra na\u00e7ioin crestia\u00f1e.\nDo 1565 i cavag\u00eai, guid\u00e6 da-o gran meistro fr\u00e6 Zane da Valletta, difeizan eroicamente l\u2019izoa da-i Ottomoen into grand'asciddio de Mata. A vittoia a fu \u00e7elebr\u00e2 in tutta \u0152\u00fcropa percos'a fren\u00f2 i am\u00eee espanscionisteghe di Ottomoen insci-o continente.\nL\u2019anno doppo comen\u00e7\u00f2 a constru\u00e7ion da \u00e7it\u00e6 fortific\u00e2 e do porto da Valletta, ch'a pigi\u00f2 o nomme da-o gran meistro, so fondat\u00f4. I cavag\u00eai transformon Mata con di importanti progetti d'edili\u00e7\u00e7ia urba\u00f1a: fu construto di pala\u00e7\u00e7i e de gexe, n\u0153uvi formidabbili bastioin e di giardin. Scio\u00ec l\u2019architettua e o mecenatismo artistico. Fu edificao un n\u0153uvo grande uspi\u00e2, fu instituio 'na sc\u0153ua d'anatomia, e dap\u0153u a facort\u00e6 de meixi\u00f1a ch'a contribu\u00ec a-o sviluppo in particol\u00e2 de l'oftalmologia e da farmacologia.\nOtr'a ste attivit\u00e6 chie, pe di seccoli a flotta de l'Orde de Mata a preize parte into Mediterannio a-e man\u0153uvre contra a flotta ottoma\u00f1a e contra i cors\u00e6 barb\u00e6schi.\nA-i comandi de l'Armiraggio fr\u00e6 Peo Giustignan a flotta de l'Orde a l'intr\u00f2 inta Liga Santa, promossa da pappa Pio V pe contrast\u00e2 l\u2019avan\u00e7\u00e2 de l'impeo Ottoman e o 7 ottobre 1571 a contribu\u00ec a-a vittoia da flotta crestia\u00f1a inta bataggia de Leppanto, ch'a l'interomp\u00ec l\u2019espanscion ottoma\u00f1a in \u0152\u00fcropa.\nInto d\u00eesett\u00eaximo e o dix\u0153utteximo seccolo no gh'ea Stato con di interesci polittichi, milit\u00e6 \u00f2 comer\u00e7i\u00e6 into Mediterannio, ch'o poese sotr\u00e2se da-o confront\u00e2se con l\u2019Orde chi regnava insce Mata. Famoza in \u0152\u00fcropa, a sc\u0153ua nav\u00e2 de Mata a formava numioxi \u00f3fi\u00e7i\u00e6 fran\u00e7eixi e d'atre mari\u00f1e.\nInta campagna d\u2019Egitto do 1798, o Napolion Bonaparte o l'ocup\u00f2 Mata pe-o so val\u00f4 strateggico. I cavag\u00eai fun constreiti \u00e0 abandon\u00e2 l\u2019izoa, \u00e0 caxon asc\u00ec da Reggola de l'Orde ch'a gh'impediva d'ar\u00e7\u00e2 i arme contra di atri crestien. O tratato d'Amiens do 1802, ch'o riafermava i driti sovren de l'Orde insce l'izoa de Mata, o no fu mai apricao.\nInto 1799, int\u0153u'n di momenti ciu difi\u00e7\u00e7ili, a fu a Ruscia \u00e0 socore l\u2019Orde de san Zane. P\u00f9 no essendo catollico e sen\u00e7a i requixii legali pi assumme a carrega, o zar P\u00f3o I o div\u00e8gne gran meistro, protezendo a continoit\u00e6 de l'Orde.\nQuande o P\u00f3o I o mo\u00ec into 1801, so figgio Lusciandro o no rivendic\u00f2 pe l\u00ea a carrega de gran meistro ch'a fu assonta da l'italian Giambatista Tomaxi do 1803.\nDoppo avei stabilio a proppia sede primma \u00e0 Mesci\u00f1a, dap\u0153u \u00e0 Catannia e \u00e0 Fer\u00e6a, do 1834 l\u2019Orde o se stabil\u00ec definitivamente \u00e0 Romma inte l'alloa Stato Pontifi\u00e7\u00e7io. Z\u0153umo\u00e6 solevao da-e fadighe do governo tempo\u00e2 e da ogni impegno milit\u00e2, i sucescivi gren meistri fun in grao de svilupp\u00e2 i carismi origin\u00e6 de l'Orde: l\u2019ascisten\u00e7a a-i povei e a-i marotti.\nInto corso do dixinoveximo e do venteximo seccolo l\u2019Orde o l'agiorn\u00f2 i proppi statuti, a proppia carta constitu\u00e7ion\u00e2 e o codi\u00e7e. A perdia de l'izoa de Mata a vidde asc\u00ec a fin de l'antiga sudivixon interna in lengoe. A riorganizza\u00e7ion che l\u2019Orde o seppe d\u00e2se a coincidde co-a nascita di Associa\u00e7ioin na\u00e7ion\u00e6. A primma \u00e0 \u00ease fond\u00e2 a fu quella todesca do 1859, seguia do 1875 da quella britannica e do 1877 da quella italia\u00f1a.\nI attivit\u00e6 uspi\u00e6e e d'ascisten\u00e7a fun desgugeite sciu larga scaa inta primma go\u00e6ra mondi\u00e2 e inta segonda sotta o gran meistro fr\u00e6 Ludovigo Chigi Arban da Rove (1931-1951). Sotta i gren meistri fr\u00e6 Angeo de Moja\u00f1a de Cologna (1962-1988) e fr\u00e6 Dria Bertie (1988-2008), i progetti s'en intenscific\u00e6 scin \u00e0 razonze a ciu gran parte di paixi do mondo."}
{"id": "29589", "revid": "1042", "url": "https://lij.wikipedia.org/wiki?curid=29589", "title": "Primma go\u00e6ra mondi\u00e2", "text": ""}
{"id": "29590", "revid": "1042", "url": "https://lij.wikipedia.org/wiki?curid=29590", "title": "San Zane Batista", "text": ""}
{"id": "29591", "revid": "1144", "url": "https://lij.wikipedia.org/wiki?curid=29591", "title": "Organiza\u00e7i\u00f3n de Na\u00e7io\u00ecn Un\u00eee", "text": ""}
{"id": "29592", "revid": "12052", "url": "https://lij.wikipedia.org/wiki?curid=29592", "title": "Cul\u00f3nne", "text": "Cul\u00f3nne (in itali\u00e0n: \"Colonne\") l'\u00e9 'na frasi\u00f3n id Cantaluvu ch'a gh'\u00f2 28 abitanti. A s'tr\u00f6va inte l'\u00d2ta Val Burb\u00e0ia a 371m d'altit\u00fcdine, int'ei cum\u00fcne 'd Cantaluvu (Cantalovvu). L'\u00e8 'n pa\u00ecze 'd lingua e tradi\u00e7i\u00f3n-i l\u00ecguri inta Prov\u00e9incia 'd Lisandria."}
{"id": "29594", "revid": "12052", "url": "https://lij.wikipedia.org/wiki?curid=29594", "title": "Psara (com\u00f9n)", "text": "O com\u00f9n de Psara o l'\u00e9 'n com\u00f9n inta perifer\u00eea de l'Eg\u00eao Setentrion\u00e2le form\u00f2u pi-\u00e2 ci\u00f9 p\u00e0rte da l'\u00eezoa de Psara e da \u00e2tri izo\u00f6ti dezabit\u00e6, tra i qu\u00e6 o ci\u00f9 inport\u00e0nte o l'\u00e9 qu\u00e9llo de Antipsara. O com\u00f9n, o qu\u00e6 a difer\u00e9nsa de qu\u00e9llo de Sc\u00eeo o l'\u00e0 mantegn\u00fbo i s\u00f2 conf\u00ecn \u00f2rigin\u00e2li, o l'\u00e9 st\u00e6to sc\u00ecnn-a-o 2010 p\u00e0rte da prefet\u00fba de Sc\u00eeo, pe p\u00f6i pas\u00e2, co-a rif\u00f3rma do cosc\u00ec d\u00eeto progr\u00e0mma \"Kallikratis\", inta n\u00eauva unit\u00e6 perif\u00e9rica de Sc\u00eeo.\nAministra\u00e7i\u00f3n.\nUnit\u00e6 monicip\u00e2li.\nO com\u00f9n de Psara o no l'\u00e9 spart\u00eeo in de unit\u00e6 monicip\u00e2li. \u00d3ltre a-o p\u00e0ize capol\u00eaugo, o qu\u00e6 o l'av\u00e9iva 'na popola\u00e7i\u00f3n de 454 abit\u00e0nti a-o censim\u00e9nto do 2011, a s\u00f4la localit\u00e6 abit\u00e2 a-a giorn\u00e2 d'ancheu a l'\u00e9 in corispond\u00e9nsa do monest\u00ea de l'Ason\u00e7i\u00f3n da V\u00e8rgine, d\u00eaxe chil\u00f2metri a n\u00f2rd do capol\u00eaugo. Seg\u00f3ndo o censim\u00e9nto gh'\u00e9 4 pers\u00f3nn-e che stan in sci\u00e2 pic\u00ecnn-a \u00eezoa de Antipsara asc\u00ec.\nA \u00f2gni m\u00f2ddo a popola\u00e7i\u00f3n a peu aoment\u00e2 da-i 458 abit\u00e0nti che st\u00e0n into com\u00f9n pe t\u00f9tto l'\u00e0nno sc\u00ecnn-a-i 1.000 de per\u00eeodo est\u00eevo, qu\u00e0nde a g\u00e9nte de l'\u00eezoa ch'a l'\u00e9 an\u00e6ta a st\u00e2 in \u00e2tre p\u00e0rte da Gr\u00eacia a t\u00f3rna a Psara pe-e vac\u00e0nse."}
{"id": "29596", "revid": "12052", "url": "https://lij.wikipedia.org/wiki?curid=29596", "title": "Antipsara", "text": "Antipsara a l'\u00e9 'n'\u00eezoa pic\u00ecnn-a da Gr\u00eacia scito\u00e2 inta p\u00e0rte de lev\u00e0nte do M\u00e2 Eg\u00eao, da-ar\u00e9nte a-a ci\u00f9 gr\u00e0nde \u00eezoa de Psara, da-a qu\u00e6 a n'\u00e0 pigi\u00f2u o n\u00f3mme. Da-o p\u00f3nto de v\u00ecsta aministrat\u00eevo, Antipsara a fa p\u00e0rte do com\u00f9n de Psara e, seg\u00f3ndo o censim\u00e9nto do 2011, in qu\u00e9llo \u00e0nno ghe st\u00e2va qu\u00e0ttro pers\u00f3nn-e.\nGi\u00f6graf\u00eea.\nAntipsara a se tr\u00eauva a pon\u00e9nte de l'estremit\u00e6 s\u00f9d-\u00f2cident\u00e2le de l'\u00eezoa de Psara, a 'na dist\u00e0nsa de 1,3 m\u00ecggia mar\u00ecnn-e, \u00f6 s\u00e6 2,4 km, co-o s\u00f2 c\u00e9ntro ch'o l'\u00e9 a-e cordin\u00e6 38\u00b0 33' N, 25\u00b0 32' E. A superf\u00eccce tot\u00e2le de Antipsara a l'\u00e9 de 4,498 km2, d\u00f3nca a l'\u00e9 d\u00eaxe v\u00f2tte ci\u00f9 pic\u00ecnn-a de Psara. Ci\u00f9 \u00f2 m\u00e8no a-a meit\u00e6 da c\u00f2sta de lev\u00e0nte de l'\u00eezoa a s'\u00e0rve a b\u00e2ia de Limani, riv\u00f2lta v\u00e8rso Psara, m\u00e9ntre o s\u00f2 p\u00f3nto ci\u00f9 \u00e8rto o l'\u00e9 o \"Psili Rachi\", o qu\u00e6 o l'ar\u00eeva a 130 m\u00eatri in sci\u00f4 liv\u00e9llo do m\u00e2.\nO seu de Antipsara o l'\u00e9 pi-\u00e2 ci\u00f9 p\u00e0rte arso\u00eeo e roci\u00f4zo e, da-o p\u00f3nto de v\u00ecsta geol\u00f2gico, l'\u00eezoa a l'\u00e9 form\u00e2 sorviat\u00f9tto da pr\u00eee s\u00eami-metam\u00f2rfiche, m\u00e9ntre inta s\u00f2 p\u00e0rte setentrion\u00e2le gh'\u00e9 de pr\u00eee de \u00f2r\u00ecgine vulc\u00e0nica, c\u00f3mme delen\u00ecti oligocl\u00e0stiche.\nD'in g\u00eeo a Antipsara gh'\u00e9 di izo\u00f6ti ci\u00f9 pic\u00ecn asc\u00ec, \u00f6 s\u00e6 qu\u00e9lli de \"K\u00e1tou nis\u00ed\", \"Mesiak\u00f3\" e \"Sk\u00f3gio\". L'\u00eezoa a l'\u00e9 a 51 m\u00ecggia mar\u00ecnn-e (94 km) da-o C\u00e0ppo Kafir\u00e9as, 43 nm (80 km) da l'\u00eezoa de Sc\u00eero, 15 nm (28 km) da-o C\u00e0ppo Melani\u00f3 de Sc\u00eeo e 26 nm (48 km) da-i izo\u00f6ti de Kalogeroi.\nSt\u00f6ia.\nScib\u00e9n che a-a giorn\u00e2 d'ancheu a l'\u00e9 squ\u00e6xi do t\u00f9tto dezabit\u00e2, gr\u00e0\u00e7ie a di sc\u00e2vi archiol\u00f2g\u00eechi f\u00e6ti in sce l'\u00eezoa l'\u00e9 st\u00e6to prov\u00f2u c\u00f3mme a fo\u00eese abit\u00e2 s\u00e9gge a-i t\u00e9npi da Gr\u00eacia ant\u00eega che into per\u00eeodo do dom\u00ecnio rom\u00e2no. Inti s\u00e9coli suces\u00eevi, inte l'\u00eezoa gh'\u00eaa anc\u00f3n 'n p\u00f2rto pic\u00ecn, control\u00f2u inte l'\u00f3rdine da bizant\u00ecn, zen\u00e9ixi e \u00f2tom\u00e0n.\nD'ancheu Antipsara a l'\u00e9, into per\u00eeodo est\u00eevo, coleg\u00e2 a-a vix\u00ecnn-a Psara da inbarca\u00e7io\u00ecn che p\u00f2rtan i tur\u00ecsti a f\u00e2 de g\u00eete in sce l'\u00eezoa.\nP\u00f2sti de inter\u00e8sse.\nAntipsara a l'\u00e9 vixit\u00e2 sorviat\u00f9tto pe-i s\u00f2 paiz\u00e0ggi e-e s\u00f2 spi\u00e2ge, scito\u00e6 s\u00f4lo inta p\u00e0rte s\u00f9d-\u00f2rient\u00e2le de l'\u00eezoa d\u00e6to che o r\u00e8sto de s\u00f2 c\u00f2ste o l'\u00e9 \u00e8rto e roci\u00f4zo. Tra e r\u00eeve ci\u00f9 inport\u00e0nti gh'\u00e9 qu\u00e9lla de \"Ag\u00edou Io\u00e1nni\", l\u00f3ngo a c\u00f2sta de lev\u00e0nte, e qu\u00e9lle de \"Sklavolimni\u00f3nas\", \"Papantri\u00e1\", \"Psil\u00ed\" e Stef\u00e1ni, inta p\u00e0rte meridion\u00e2le de l'\u00eezoa. \nIn sce l'\u00eezoa gh'\u00e9 \u00e0nche d\u00f4e pic\u00ecnn-e g\u00eax\u00e9tte, anc\u00f3n abit\u00e6 da m\u00f3neghi e erm\u00ectti, i qu\u00e6 s\u00f3n i s\u00f4li abit\u00e0nti de Antipsara a-a giorn\u00e2 d'ancheu. In particol\u00e2 gh'\u00e9 e d\u00f4e cap\u00e9lle de S\u00e0n Z\u00e2ne Bat\u00ecsta (\"\u00c1gios Io\u00e1nnis o Pr\u00f3dromos\") e de S\u00e0n Z\u00e2ne Evangel\u00ecsta (\"\u00c1gios Io\u00e1nnis o Theol\u00f3gos\"), scito\u00e6 t\u00f9tte d\u00f4e in sc\u00eea c\u00f2sta de lev\u00e0nte de l'\u00eezoa. \nPe de ci\u00f9, Antipsara a l'\u00e9 'n inport\u00e0nte sc\u00eeto pe l'avistam\u00e9nto di \u00f6x\u00e9lli, d\u00e6to che gh'\u00e9 v\u00e0rie sp\u00eace che v\u00eagnan a f\u00e2 o n\u00eeo chi. Prez\u00e9npio gh'\u00e9 o magr\u00f3n da-o s\u00f9ffo (\"Phalacrocorax aristotelis\"), o f\u00e0rco da reg\u00ecnn-a (\"Falco eleonorae\"), a b\u00e8rta magi\u00f4 atl\u00e0ntica (\"Calonectris diomedea\") e a b\u00e8rta min\u00f4 mediter\u00e0nia (\"Puffinus yelkouan\"). "}
{"id": "29597", "revid": "12052", "url": "https://lij.wikipedia.org/wiki?curid=29597", "title": "Sta\u00e7i\u00f3n de C\u00e2iro", "text": "A sta\u00e7i\u00f3n de C\u00e2iro, (in italian \"Stazione di Cairo Montenotte\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Ferov\u00eea Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de C\u00e2iro, inta Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0C\u00e2iro a l'\u00e8 inn-a sta\u00e7ion de categor\u00eea \"bronzo\" perch\u00e8 se ghe ferman s\u00f4lo tr\u00eani region\u00e2li."}
{"id": "29598", "revid": "1211", "url": "https://lij.wikipedia.org/wiki?curid=29598", "title": "Col\u00f2nne", "text": ""}
{"id": "29599", "revid": "12052", "url": "https://lij.wikipedia.org/wiki?curid=29599", "title": "Ferov\u00eea Lisciandria-San Gioxeppe de C\u00e2iro", "text": "A Ferov\u00eea Lisciandria-San Gioxeppe de C\u00e2iro a l'\u00e8 inn-a l\u00ecnia ferovi\u00e2ria italiann-a de propriet\u00e6 stat\u00e2le ch'a col\u00eaga Lisciandria, in Piemonte, a San Gioxeppe de C\u00e2iro, in Liguria, tac\u00e0ndose a-a tr\u00e0tta Turin-Sann-a.\nA gestion de l'infrastrutua e di inpianti ferovi\u00e2ri a l'\u00e8 in m\u00e0n a RFI, socjet\u00e6 do gruppo Ferrovie dello Stato, ch'a consc\u00ecdera c\u00f3mme l'nia conplement\u00e2re.\nStoia.\nO pr\u00ecmmo t\u00f2cco da Lisciandria fin a \u00c0cqui o l'\u00e8 st\u00e6to realiz\u00f2u du\u00e0nte o dom\u00ecnio do Regno de Sardegna e gest\u00eeo da 'n gruppo banc\u00e2io de fam\u00ecgge Bolmida e Barbaroux, pe m\u00e8zzo du R\u00eagio Decr\u00eato de l'11 de zugno do 1856, n. 1695. A l\u00ecnia a v\u00e9gne av\u00e8rta a l'eserci\u00e7io a-i 3 de zen\u00e2 do 1858.\nO conpletam\u00e8nto da ferov\u00eea u vegne finansi\u00f2u con l'obiet\u00eevo de zonze co-a tr\u00e0tta fin a-o p\u00f2rto de Sann-a, \u00e7it\u00e6 razonta da-o tr\u00eano into 1868 co-a l\u00ecnia Z\u00eana \u2013 Vintimiggia. A l'\u00e9poca o se voreiva ad\u00eauvi\u00e2 doe diretr\u00eexi apr\u00ecmma verso Turin e l'\u00e2tra v\u00e8rso Lisciandria, da conzonzise a l'alressaa de San Gioxeppe de C\u00e2iro. Ste chi se sareivan con\u00e9sse a \u00e2tre tr\u00e0tte z\u00e0 existenti, comme qu\u00e9lla pe Bra, conessa p\u00f6i asc\u00ec a-a Turin-Cuneo gra\u00e7ie a-o t\u00f2cco pe Caval\u00e9rmaz\u00f4, e v\u00e8rso \u00c0cqui.\nAi 28 de set\u00e9nbre do 1874 a vegne av\u00e8rta a primma fra\u00e7i\u00f3n, fra San Gioxeppe e Acqui.\nEletrific\u00e2 in trif\u00e2ze inti pr\u00ecmmi anni do XX secolo, a l'\u00e9 st\u00e6ta l'urtima a \u00easse convert\u00eea a l'alimenta\u00e7i\u00f3n continnoa con 'na tenscion da 3000 volt u 25 mazzo 1976."}
{"id": "29600", "revid": "12052", "url": "https://lij.wikipedia.org/wiki?curid=29600", "title": "Sta\u00e7i\u00f3n da Rochetta", "text": "A sta\u00e7i\u00f3n da Rochetta de C\u00e2iro (in italian \"Stazione di Rocchetta di Cairo\"), l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de C\u00e2iro, pe a fra\u00e7i\u00f3n da Rochetta, inta\u00a0 Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "29601", "revid": "12052", "url": "https://lij.wikipedia.org/wiki?curid=29601", "title": "Giustini\u00e0n (fam\u00ecggia zen\u00e9ize)", "text": "I Giustini\u00e0n, de sp\u00e9sso ci\u00e0m\u00e6 Giustini\u00e9n asc\u00ec (\"Iustinianis\" in lat\u00ecn), s\u00f3n st\u00e6ti 'n'inport\u00e0nte fam\u00ecggia da nobilt\u00e6 da Rep\u00f9brica de Z\u00eana, cre\u00e2 c\u00f3mme Alb\u00e8rgo di N\u00f2bili a-i 14 de nov\u00e9nbre do 1362 da l'uni\u00f3n de d\u00f3zze fam\u00ecgge che st\u00e2van inta col\u00f2nia de Sc\u00eeo. 'St'uni\u00f3n chi a l'\u00e9 st\u00e6ta costito\u00eea con l'\u00f2biet\u00eevo de \u00f2tegn\u00ee l'aministra\u00e7i\u00f3n de qu\u00e9llo terit\u00f6io pe m\u00eazo da cosc\u00ec d\u00eeta ma\u00f3nn-a de Sc\u00eeo, rax\u00f3n pi-\u00e2 qu\u00e6 i Giustini\u00e9n s\u00f3n conscider\u00e6 c\u00f3mme unn-a de pr\u00ecmme \"socj\u00eat\u00e6 pe a\u00e7io\u00ecn\" da st\u00f6ia.\nPart\u00ecndo da Sc\u00eeo se s\u00f3n dif\u00fbxi sorviat\u00f9tto a Z\u00eana e R\u00f3mma, con numer\u00f4xi di s\u00f2 m\u00e9nbri che \u00e0n \u00f2tegn\u00fbo inport\u00e0nti c\u00e0reghe: \u00f3ltre a-i pol\u00ectichi, tra i qu\u00e6 se p\u00eauan aregord\u00e2 b\u00e9n \u00e9utto d\u00fbxi da Rep\u00f9brica de Z\u00eana, a-i Giustini\u00e9n \u00e0n f\u00e6to p\u00e0rte cardin\u00e6, studi\u00f4xi, mecen\u00e2ti e capit\u00e0nni.\nEtimolog\u00eea.\nO cogn\u00f3mme \"Giustini\u00e0n\" o v\u00eagne f\u00f2scia da-o l\u00eaugo d\u00f3nde gh'\u00eaa a s\u00eade da ma\u00f3nn-a v\u00eagia de Sc\u00eeo, \u00f6 s\u00e6 o Pal\u00e0sso Giustini\u00e0n a Z\u00eana, o qu\u00e6 o l'\u00eaa st\u00e6to 'na rescid\u00e9nsa da fam\u00ecggia da-o m\u00e6ximo n\u00f3mme \u00f2rigin\u00e2ia de Ven\u00e9\u00e7ia, a qu\u00e6, into pas\u00f2u, a l'av\u00e9iva di str\u00e9iti lig\u00e0mmi comerci\u00e2li co-a Rep\u00f9brica.\nO Pal\u00e0sso, a-o c\u00e9ntro de qu\u00e9llo ch'o l'\u00eaa o \"quart\u00ea\" di Giustini\u00e9n, o l'\u00e0 pigi\u00f2u a s\u00f2 f\u00e0ccia d'ancheu apr\u00eauvo a-i trav\u00e0ggi vosci\u00fbi da-o Marcant\u00f6nio Giustini\u00e0n tra o XVII e o XVIII s\u00e9colo e o cons\u00e8rva, m\u00ecsci in sci\u00e2 faci\u00e2ta, v\u00e0rri st\u00e9mmi e trof\u00eai de go\u00e6ra go\u00e2gn\u00e6 da-a fam\u00ecggia.\nSt\u00f6ia.\n\u00d2r\u00ecgine.\nSeg\u00f3ndo 'n'ant\u00eega tradi\u00e7i\u00f3n, l'\u00f2r\u00ecgine di Giustini\u00e9n a rem\u00f3nta a-a \"gens\" rom\u00e0nn-a Anicia. 'Sta st\u00f6ia chi, scib\u00e9n ch'a l'\u00e9 'na lez\u00e9nda popol\u00e2re s\u00e9nsa nisci\u00f9nn-a b\u00e2ze st\u00f2rica, a l'\u00e9 st\u00e6ta a \u00f2gni m\u00f2ddo cont\u00e2 da t\u00f9tti i cron\u00ecsti e storiogr\u00e0fi ch'\u00e0ggian studi\u00f2u a fam\u00ecggia Giustini\u00e0nn-a. Seg\u00f3ndo qu\u00e9sta ricostru\u00e7i\u00f3n e d\u00f4e caz\u00e0dde di Giustini\u00e9n de Z\u00eana e de Ven\u00e9\u00e7ia s\u00f3n de dir\u00e8tte discend\u00e9nti de M\u00e0rco e de \u00c0ngiou, f\u00ecggi do Giust\u00ecn II (n\u00eavo de l'inperat\u00f4 bizant\u00ecn Giustini\u00e0n I) e progenito\u00ee de numer\u00f4ze fam\u00ecgge de lign\u00eaua c\u00f3mme i \u00c2saieui, i Visc\u00f3nti, e i Da T\u00f4re. I do\u00ee n\u00f2bili bizant\u00ecn, visci\u00fbi v\u00e8rso l'\u00e0nno 720, sai\u00e9ivan ariv\u00e6 in It\u00e0lia apr\u00eauvo a 'na cond\u00e0nna a l'ex\u00eclio da Costantin\u00f2poli vosci\u00fba da l'inperat\u00f4 L\u00econ III Is\u00e0orico pe rinfors\u00e2 o s\u00f2 d\u00e9bole contr\u00f2llo in sce l'Inp\u00earo.\nSeg\u00f3ndo 'sta lez\u00e9nda chi gh'\u00e9 'n f\u00f2rte lig\u00e0mme tra e d\u00f4e fam\u00ecgge de Giustini\u00e0n asc\u00ec: def\u00e6ti o vegn\u00eeva cont\u00f2u che l'\u00c0ngiou o l'av\u00e9sse spoz\u00f2u a n\u00e9ssa do d\u00fbxe vene\u00e7i\u00e0n Mar\u00e7\u00e9llo Tegali\u00e0n, incomens\u00e0ndo cosc\u00ec a scci\u00e0tta di Giustini\u00e9n de Ven\u00e9\u00e7ia, m\u00e9ntre o M\u00e0rco, ariv\u00f2u a Z\u00eana into 722, o l'avi\u00e9iva spoz\u00f2u a Bi\u00e2tr\u00ecce f\u00ecggia do Ludov\u00eeco \u00c7\u00ecbbo-Seniz, goerez\u00ea a-o serv\u00ec\u00e7io do r\u00e8 di longob\u00e0rdi Liutpr\u00e0ndo. Da-o M\u00e0rco a l'\u00e9 st\u00e6ta d\u00f3nca ricostro\u00eea t\u00f9tta a s\u00f2 discend\u00e9nsa sc\u00ecnn-a-a n\u00e0scita de l'Alb\u00e8rgo Giustini\u00e0n, ilustr\u00e2 inte 'n'\u00f2pera do pr\u00ecn\u00e7ipe \u00d2nor\u00f2u Giustini\u00e0n Ar\u00e0ngio asc\u00ec. A \u00f2gni m\u00f2ddo lez\u00e9nde de 'sto t\u00eepo chi \u00eaan b\u00e9n b\u00e9n com\u00f9n tra o medio\u00eavo e o rinascim\u00e9nto inte fam\u00ecgge, \u00e0nche de fort\u00f9nn-a ci\u00f9 rec\u00e9nte, ch'av\u00e9ivan into pr\u00f2pio n\u00f3mme de ason\u00e0nse con de g\u00e9nte il\u00f9stre de l'et\u00e6 ant\u00eega. A l'\u00e9 pe c\u00f3ntra acert\u00e2 a difux\u00f3n, tra o IX e o X s\u00e9colo, do cogn\u00f3mme Giustini\u00e0n inte t\u00f9tto o M\u00e2 Mediter\u00e0nio.\nIn realt\u00e6 l'\u00f2r\u00ecgine di Giustini\u00e9n de Z\u00eana a rem\u00f3nta ezatam\u00e9nte a-i 14 de nov\u00e9nbre do 1362, qu\u00e0nde a Z\u00eana a l'\u00e9 st\u00e6ta costito\u00eea a Ma\u00f3nn-a \"n\u00eauva\", socj\u00eat\u00e6 comerci\u00e2le an\u00f2nima pe-o sfrutam\u00e9nto de \u00e7\u00e8rti posedim\u00e9nti zen\u00e9ixi into M\u00e2 Eg\u00eao, seg\u00f3ndo e dispoxi\u00e7io\u00ecn contegn\u00fbe inte 'n contr\u00e0tto firm\u00f2u a-i 8 de m\u00e0rso co-a Rep\u00f9brica, in l\u00eaugo da cosc\u00ec d\u00eeta Ma\u00f3nn-a \"v\u00eagia\", a qu\u00e6 a no l'ariesc\u00eeva ci\u00f9 a control\u00e2 i terit\u00f6i s\u00f3tt'a-a s\u00f2 aministra\u00e7i\u00f3n. In particol\u00e2 i pr\u00ecmmi s\u00f2cci, m\u00e9nbri de d\u00f3zze fam\u00ecgge da nobilt\u00e6 zen\u00e9ize, \u00eaan Nichi\u00f4zo de Can\u00e9tto de Lav\u00e0gna, Z\u00e2ne C\u00e0npo, Fran\u00e7\u00e9sco Ar\u00e0ngio, Nichi\u00f4zo de S\u00e0n Teod\u00f6o, Gabri\u00e6lo Ad\u00f3rno, P\u00f2ulo B\u00e0nca, Tom\u00e2xo L\u00f2ngo, Andrieu C\u00e0npo, Raf\u00e8 De Forn\u00eato, Luch\u00ecn N\u00e9igro, P\u00eao Oiv\u00ea e Fran\u00e7\u00e9sco Gaib\u00e2do. Qu\u00e9sti se s\u00f3n d\u00f3nca un\u00eei inte 'n Alb\u00e8rgo, t\u00eepo de institu\u00e7i\u00f3n che a Z\u00eana a diventi\u00e2 b\u00e9n b\u00e9n ci\u00f9 inport\u00e0nte inti s\u00e9coli suces\u00eevi, abandon\u00e0ndo o pr\u00f2pio cogn\u00f3mme asc\u00ec, con l'esclux\u00f3n do Gabri\u00e6lo Ad\u00f3rno. Denomin\u00e6 \"Consocii ac conductores et emptores insule Syi et Folie Nove et aliorum locorum dependencium\", i d\u00f3zze s\u00f2cci se spart\u00eevan i r\u00e9diti e-e c\u00e0reghe de l'\u00eezoa co-a qual\u00ecfica com\u00f9n de \"Iustiniani\", a-a qu\u00e6 o vegn\u00eeva az\u00f3nto l'av\u00e8rbio \"olim\" e o \"nomen\" da fam\u00ecggia \u00f2rigin\u00e2ia. \u00c0nche i Ad\u00f3rni, i qu\u00e6 into m\u00e9ntre av\u00e9ivan cangi\u00f2u o pr\u00f2pio cogn\u00f3mme in Pin\u00e9lli, a part\u00ee da-a rif\u00f3rma do scist\u00eama di Alb\u00e9rghi do 1528 \u00e0n a-a f\u00ecn pigi\u00f2u qu\u00e9llo de Giustini\u00e0n asc\u00ec.\nA difer\u00e9nsa di pr\u00ecmmi Maon\u00e9ixi, i qu\u00e6 st\u00e2van squ\u00e6xi t\u00f9tti a Z\u00eana e a Sc\u00eeo \u00eaan pe c\u00f3ntra raprezent\u00e6 da di procuo\u00e9i, a ci\u00f9 p\u00e0rte di Giustini\u00e9n a st\u00e2va a Sc\u00eeo, mand\u00e0ndo, into c\u00e2xo o fo\u00eese neces\u00e2io, de pr\u00f2pie delega\u00e7io\u00ecn a Z\u00eana. Scib\u00e9n che, de sp\u00e9sso, i n\u00f3mmi \"Maon\u00e9ixi\" e \"Giustini\u00e0n\" \u00eaan d\u00eauvi\u00e6 c\u00f3mme scin\u00f2nimi, in realt\u00e6 gh'\u00eaa s\u00e9gge di s\u00f2cci che no l'apartegn\u00eevan a-i Giustini\u00e9n che di m\u00e9nbri de l'Alb\u00e9rgo che pe c\u00f3ntra no fax\u00e9ivan p\u00e0rte da Ma\u00f3nn-a.\nSc\u00ecnn-a-o 1566.\nA-i pr\u00ecmmi d\u00f3zze maon\u00e9ixi se n'\u00e9 f\u00eeto az\u00f3nto 'n trez\u00e9n, P\u00eao de S\u00e0n Teod\u00f6o, e, za into 1362, d\u00f4e qu\u00f6te s\u00f3n st\u00e6te ac\u00e0t\u00e6 da P\u00eao Giustini\u00e0n Recan\u00e9llo, suces\u00f4 do Scim\u00f3n Vign\u00f4zo a-a reg\u00e9nsa de Sc\u00eeo e divent\u00f2u un di m\u00e9nbri ci\u00f9 inport\u00e0nti da Ma\u00f3nn-a. O P\u00eao Recan\u00e9llo, o qu\u00e6 o l'av\u00e9iva spoz\u00f2u a f\u00ecggia do d\u00fbxe Gabri\u00e6lo Ad\u00f3rno, o l'\u00eaa unn-a de personalit\u00e6 ci\u00f9 inport\u00e0nti inta Z\u00eana de l'\u00e9poca, t\u00e0nto ch'o l'\u00e9 v\u00ecsto c\u00f3mme l'anten\u00f2u prin\u00e7ip\u00e2 do r\u00e0mmo zen\u00e9ize da fam\u00ecggia Giustini\u00e0nn-a.\nA-i Giustini\u00e9n do 1364, \u00f6 s\u00e6, pi-\u00e2 ci\u00f9 p\u00e0rte, m\u00e9nbri de fam\u00ecgge Ad\u00f3rno, Ar\u00e0ngio, B\u00e0nca, C\u00e0npo, De Forn\u00eato, Den\u00e9igro, Gaib\u00e2do e L\u00f2ngo, se s\u00f3n un\u00eee, in \u00f2rdine cronol\u00f2gico e in sci\u00e2 b\u00e2ze de conprav\u00e9ndie \u00f2 de cescio\u00ecn in eredit\u00e6, e fam\u00ecgge Bancal\u00e2ro, De C\u00e0stro, De Pag\u00e0nn-a, De P\u00e0olo, De R\u00f2cca, Mar\u00f9ffo e Recan\u00e9llo. \u00c0nche d\u00f2ppo qu\u00e9llo mom\u00e9nto a Ma\u00f3nn-a a l'\u00e0 per\u00f2 contino\u00f2u a cr\u00e9sce, ariv\u00e0ndo into 1566, \u00f9rtimo \u00e0nno da s\u00f2 ativit\u00e6, a ci\u00f9 de sei\u00e7\u00e9nto s\u00f2cci.\nO n\u00f9mero \u00f2rigin\u00e2le de qu\u00f6te o l'\u00eaa de 12 e 2/3, con \u00f2gni a\u00e7i\u00f3n, d\u00eeta do\u00f2d\u00eano, ch'a l'\u00eaa spart\u00eea in tr\u00e9i car\u00e0tti \"gr\u00f2sci\" div\u00eexi t\u00f3rna in 24 p\u00e0rte d\u00eete car\u00e0tti \"pic\u00ecn\", pe 'n tot\u00e2le, rispetivam\u00e9nte, de 38 car\u00e0tti gr\u00f2sci e 304 pic\u00ecn, con t\u00f9tti 'sti t\u00ectoli chi che se po\u00e9ivan v\u00e9nde o trasm\u00e9tte in eredit\u00e6. A \u00f2gni m\u00f2ddo, depo\u00ee a v\u00e9ndia de 'na qu\u00f6ta (prat\u00ecca com\u00f9n sorviat\u00f9tto inti pr\u00ecmmi \u00e0nni da Ma\u00f3nn-a), de sp\u00e9sso i maon\u00e9ixi \u00e0n contino\u00f2u a d\u00eauvi\u00e2 o cogn\u00f3mme de \"Giustini\u00e0n\", rest\u00e0ndo a f\u00e2 p\u00e0rte de l'Alb\u00e9rgo.\nD\u00f3nca, m\u00e9ntre con alt\u00e8rne vic\u00e9nde o dom\u00ecnio di Giustini\u00e9n in sce Sc\u00eeo o dui\u00e2 pe ci\u00f9 de do\u00ee s\u00e9coli, a fam\u00ecggia a l'av\u00e9iva incomens\u00f2u a stabil\u00eese a Z\u00eana asc\u00ec, divent\u00e0ndo f\u00eeto unn-a de ci\u00f9 r\u00eccche e ci\u00f9 inport\u00e0nti da \u00e7it\u00e6 t\u00e0nto che, inte l'av\u00e0ia do 1466 a s\u00f2 rich\u00e9ssa a l'\u00eaa a ci\u00f9 gr\u00e0nde de t\u00f9tte. Tra e propi\u00eat\u00e6 da fam\u00ecggia da-ar\u00e9nte a-a capit\u00e2le da Rep\u00f9brica, se p\u00eauan aregord\u00e2 v\u00e0rri pal\u00e0ssi into c\u00e9ntro da \u00e7it\u00e6, sp\u00e9cce inte l'\u00e0rea conpr\u00e9iza tra o \"carrubeus Crucis\" e a \"Platea Longa\", v\u00eclle a Arb\u00e2, c\u00e2ze e giard\u00ecn inta Val\u00e0dda do Bez\u00e0gno e 'n f\u00f3rte lig\u00e0mme co-e g\u00eaxe de S\u00e0nta M\u00e0ia de Cast\u00e9llo (conscider\u00e2 c\u00f3mme a g\u00eaxa \"de fam\u00ecggia\"), de S\u00e0nta T\u00eacla (d\u00f3nde \u00f2ua gh'\u00e9 o f\u00f2rte da-o m\u00e6ximo n\u00f3mme) e de S\u00e0n Fran\u00e7\u00e9sco d'Arb\u00e2. E asenbl\u00eae de l'Alb\u00e9rgo, a-o m\u00eano qu\u00e9lle di n\u00eauve governato\u00ee che st\u00e2van a Z\u00eana, se tegn\u00eevan de s\u00f2lito \"inta s\u00f2lita v\u00f2tta\", \u00f6 s\u00e6 into Pal\u00e0sso Giustini\u00e0n, \u00f2p\u00fb into ci\u00f2stro di can\u00f2nichi de S\u00e0n Lo\u00e9nso.\nO l'\u00e9 ci\u00e6o che a gr\u00e0nde rich\u00e9ssa econ\u00f2mica a port\u00e2va a 'na f\u00f2rte inflo\u00e9nsa pol\u00ectica asc\u00ec e def\u00e6ti, tra i Alb\u00e9rghi de \u00f2r\u00ecgine popol\u00e2re, i Giustini\u00e9n \u00eaan qu\u00e9lli che, tra o 1400 e o 1528, s\u00f3n ariesc\u00eei a el\u00eaze o ci\u00f9 \u00e2to n\u00f9mero di pr\u00f2ppi m\u00e9nbri tra i an\u00e7i\u00e9n da Rep\u00f9brica e tra i conseg\u00ea de S\u00e0n Z\u00f2rzo, rispetivam\u00e9nte, co-o 5,4 e o 6,1% do tot\u00e2le. O l'\u00e9 ci\u00e6o che-e per\u00e7ento\u00e2li \u00eaan pe c\u00f3ntra b\u00e9n b\u00e9n ci\u00f9 \u00e2te a Sc\u00eeo, d\u00f3nde a totalit\u00e6 de c\u00e0reghe a l'\u00eaa in pr\u00e0tica s\u00f3tt'a-o contr\u00f2llo di Giustini\u00e9n.\nInto m\u00e9ntre, depo\u00ee a ch\u00e9ita de Costantin\u00f2poli (a-a qu\u00e6 dif\u00e9iza o l'av\u00e9iva parte\u00e7ip\u00f2u un di m\u00e9nbri ci\u00f9 avox\u00e6 da fam\u00ecggia, o Z\u00e2ne Giustini\u00e0n L\u00f2ngo), a scitoa\u00e7i\u00f3n de Sc\u00eeo a l'\u00eaa divent\u00e2 de l\u00f3ngo ci\u00f9 cr\u00ectica \u00e0nche se, gr\u00e0\u00e7ie a-a cor\u00e0ggio da s\u00f2 goarnix\u00f3n e a 'n'\u00e0bile pol\u00ectica diplom\u00e0tica, a Ma\u00f3nn-a a l'\u00e9 ari\u00easc\u00eea a control\u00e2la anc\u00f3n pe 'n \u00e2tro s\u00e9colo, divent\u00e0ndo cosc\u00ec l'\u00f9rtimo posedim\u00e9nto di lat\u00ecn into Lev\u00e0nte. A-a f\u00ecn, tra i 14 e i 17 d'arv\u00ee do 1566, i t\u00f9rchi s\u00f3n ariv\u00e6 a-a conqu\u00ecsta definit\u00eeva de l'\u00eezoa, atrac\u00e0ndo a tradim\u00e9nto into p\u00f2rto da \u00e7it\u00e6. A desp\u00e6to da r\u00e9iza pac\u00ecfica di maon\u00e9ixi, t\u00f9tta Sc\u00eeo a l'\u00e9 st\u00e6ta duam\u00e9nte sachez\u00e2, co-i s\u00f2 govern\u00e0nti che s\u00f3n st\u00e6ti amas\u00e6 \u00f2 tortur\u00e6. Tra de l\u00f4 se p\u00eauan aregord\u00e2 i dix\u00e9utto figeu, f\u00ecggi di maon\u00e9ixi, m\u00e0rtiri beatific\u00e6 a-i qu\u00e6 a l'\u00e9 dedic\u00e2 'na str\u00e0dda a P\u00eagi e v\u00e0rri qu\u00e0ddri asc\u00ec.\nDepo\u00ee a ch\u00e9ita de Sc\u00eeo.\nCo-a f\u00ecn do dom\u00ecnio da Ma\u00f3nn-a in sce l'\u00eezoa de Sc\u00eeo e a libera\u00e7i\u00f3n di Giustini\u00e9n sopravisci\u00fbi, i qu\u00e6 \u00eaan st\u00e6ti inprexon\u00e6 da-i t\u00f9rchi in Crim\u00eaa, f\u00eaua de quarched\u00f9n ch'o l'\u00e0 dec\u00eezo de ritorn\u00e2 a Sc\u00eeo a ci\u00f9 p\u00e0rte di m\u00e9nbri da fam\u00ecggia se s\u00f3n trasfer\u00eei inta pen\u00eezoa itali\u00e0nn-a e in Gr\u00eacia. In particol\u00e2, i do\u00ee r\u00e0mmi di B\u00e0nca e di Den\u00e9igri se s\u00f3n f\u00eeto stabil\u00eei a-a c\u00f3rte do St\u00e2to Pontif\u00ecccio, d\u00f3nde s\u00f3n \u00ecntr\u00e6 sorviat\u00f9tto gr\u00e0\u00e7ie a l'agi\u00f9tto do Vin\u00e7\u00e9nso Giustini\u00e0n Den\u00e9igro, o qu\u00e6 o st\u00e2va a R\u00f3mma za da div\u00e8rsci \u00e0nni e, da-o 1570, o l'\u00eaa divent\u00f2u cardin\u00e2 asc\u00ec. L\u00ea o l'\u00eaa o cugn\u00f2u, in qu\u00e0nto fr\u00e6 da s\u00f2 mog\u00ea G\u00eauma, de Gi\u00f6x\u00e8ppe Giustini\u00e0n Den\u00e9igro, ariv\u00f2u a R\u00f3mma depo\u00ee a ch\u00e9ita de Sc\u00eeo ins\u00e9mme a-i s\u00f2 f\u00ecggi Vin\u00e7\u00e9nso (o march\u00e9ize) e Ben\u00e9ito, \u00e2tro m\u00e9nbro da fam\u00ecggia ch'o sai\u00e2 nomin\u00f2u cardin\u00e2.\nO Gi\u00f6x\u00e8ppe, apr\u00eauvo a l'ar\u00e9nbo do cugn\u00f2u e a di mai\u00e9zzi inmaneg\u00e6 pe-e s\u00f2 tr\u00e6 f\u00ecgge con di m\u00e9nbri de caz\u00e0dde di Band\u00ecn, di Monald\u00e9schi e d\u00ec M\u00e0scimi, o l'\u00e0 f\u00eeto \u00f2tegn\u00fbo de inport\u00e0nti c\u00e0reghe ch'\u00e0n perm\u00ecsso d'aoment\u00e2 in m\u00f2ddo conscider\u00e9vole e rich\u00e9sse di Giustini\u00e9n. Cosc\u00ec, into 1590, o l'\u00e0 acat\u00f2u o pal\u00e0sso de R\u00f3mma che anc\u00f3n a-a giorn\u00e2 d'ancheu o p\u00f3rta o n\u00f3mme da fam\u00ecggia, e d\u00f4e v\u00eclle into c\u00e9ntro da \u00e7it\u00e6. Pe de ci\u00f9, o l'\u00e0 incomens\u00f2u a acat\u00e2 de t\u00e6re d'in g\u00eeo a-o p\u00e0ize de Bas\u00e0n.\nO f\u00ecggio magi\u00f4, o Ben\u00e9ito, depo\u00ee i st\u00f9ddi a Per\u00f9ggia, P\u00e0dova e Z\u00eana, a-i 17 de dex\u00e9nbre do 1586 o l'\u00e9 st\u00e6to nomin\u00f2u cardin\u00e2 da-o P\u00e0ppa Sc\u00ecsto V. L'\u00e2tro f\u00ecggio m\u00e0sccio, o Vin\u00e7\u00e9nso, o l'\u00e0 in c\u00e0ngio eredit\u00f2u o f\u00e9odo de Bas\u00e0n, acat\u00f2u a-i 12 de z\u00f9gno do 1595 e elev\u00f2u, a-i 22 de nov\u00e9nbre do 1605, a-o t\u00ectolo de Marchex\u00e2to da-o P\u00e0ppa P\u00f2ulo V. O Vin\u00e7\u00e9nso, \u00f2mmo da-o f\u00ecn g\u00f9sto art\u00ecstico e gr\u00e0n mecen\u00e2te, o l'\u00e0 cre\u00f2u e inandi\u00f2u a cole\u00e7i\u00f3n d'\u00f2pere d'\u00e0rte da pr\u00f2pia fam\u00ecggia, conosci\u00fba co-o n\u00f3mme de Cole\u00e7i\u00f3n Giustini\u00e0nn-a. Co-o Vin\u00e7\u00e9nso o s'\u00e9 per\u00f2 est\u00ecnto qu\u00e9llo r\u00e0mmo di Giustini\u00e9n \"olim\" Den\u00e9igro, co-a scci\u00e0tta rom\u00e0nn-a di Giustini\u00e9n ch'a l'\u00e9 st\u00e6ta d\u00f3nca contino\u00e2 da-i Giustini\u00e9n \"olim\" B\u00e0nca, pe m\u00eazo de l'Andr\u00eea Giustini\u00e0n B\u00e0nca, f\u00ecggio do Cas\u00e0n scap\u00f2u da Sc\u00eeo e ch'o st\u00e2va a Mesc\u00ecnn-a. Gr\u00e0\u00e7ie a l'agi\u00f9tto de l'\u00d2r\u00e0\u00e7io Giustini\u00e0n L\u00f2ngo, l'Andr\u00eea o l'\u00e0 spoz\u00f2u M\u00e0ia Flam\u00ecnia Pamphili, f\u00ecggia de D\u00f2nna \u00d2l\u00ecnpia e n\u00e9ssa do fut\u00fbro P\u00e0ppa Innoc\u00e9n\u00e7o X, da-o qu\u00e6, a-i 21 de nov\u00e9nbre do 1645, o s\u00f2 t\u00ectolo o l'\u00e9 st\u00e6to elev\u00f2u a qu\u00e9llo de Pr\u00ecn\u00e7ipe.\nCi\u00f9 \u00f2 m\u00eano 'n s\u00e9colo d\u00f2ppo, a grand\u00e9ssa da fam\u00ecggia Giustini\u00e0nn-a a l'\u00e9 per\u00f2 ariv\u00e2 progresivam\u00e9nte a-a s\u00f2 f\u00ecn co-i gr\u00e9ndi cangiam\u00e9nti caxon\u00e6 da-e go\u00e6re napoli\u00f2niche, co-ina pr\u00ecmma requixi\u00e7i\u00f3n de rescid\u00e9nse a R\u00f3mma da p\u00e0rte di fran\u00e7\u00e9ixi inti \u00e0nni da Rep\u00f9brica Rom\u00e0nn-a. Pe de ci\u00f9 o Vin\u00e7\u00e9nso Giustini\u00e0n B\u00e0nca, VI pr\u00ecn\u00e7ipe de Bas\u00e0n, o l'\u00e9 st\u00e6to \u00e0nche inprexon\u00f2u pe qu\u00e0rche t\u00e9npo ins\u00e9mme a \u00e2tri pr\u00ecn\u00e7ipi rom\u00e9n scib\u00e9n che, za a-a f\u00ecn de qu\u00e9llo \u00e0nno, o se trov\u00e2va a Par\u00ecggi c\u00f3mme Invi\u00f2u Straorden\u00e2io pi-\u00e2 Rep\u00f9brica da-o min\u00ecstro Charles-Maurice de Talleyrand-P\u00e9rigord. A-a m\u00f3rte do Vin\u00e7\u00e9nso, a-i 13 de nov\u00e9nbre do 1826, s\u00e9nsa er\u00eadi e con p\u00f6che fort\u00f9nn-e conserv\u00e6, a s'\u00e9 a-a f\u00ecn stragi\u00e2 l'intr\u00eaga Cole\u00e7i\u00f3n Giustini\u00e0nn-a, incomens\u00e2 da-o march\u00e9ize Vin\u00e7\u00e9nso e o cardin\u00e2 Ben\u00e9ito into s\u00f2 pal\u00e0sso, o qu\u00e6 o l'\u00eaa 'na t\u00e0ppa \u00f2blig\u00e2 pe-i zo\u00eani n\u00f2bili che conp\u00eevan o \"Gran Tour\".\nA \u00f2gni m\u00f2ddo, i Giustini\u00e9n no se s\u00f3n dif\u00fbxi s\u00f4lo a Z\u00eana e R\u00f3mma. Qu\u00e9lli ch'\u00eaan arest\u00e6 a Sc\u00eeo sc\u00ecnn-a-o 1566, e d\u00f3nca depo\u00ee a rif\u00f3rma do scist\u00eama di Alb\u00e9rghi vosci\u00fba da l'Andr\u00eea D\u00f6ia into 1528, c\u00f3mme s\u00f3n torn\u00e6 inta pen\u00eezoa itali\u00e0nn-a \u00f2p\u00fb in Gr\u00eacia se s\u00f3n agreg\u00e6 a-o \"n\u00eauvo\" Alb\u00e9rgo Giustini\u00e9n de Z\u00eana, repigi\u00e0ndo t\u00f3rna o pr\u00f2prio cogn\u00f3mme \u00f2rigin\u00e2le; pe c\u00f3ntra qu\u00e9lli a Sc\u00eeo a contino\u00f2u a d\u00eauvi\u00e2 qu\u00e9llo de Giustini\u00e0n. In particol\u00e2 i Recan\u00e9lli s\u00f3n an\u00e6ti pi-\u00e2 ci\u00f9 p\u00e0rte a Z\u00eana e a R\u00f3mma, m\u00e9ntre \u00e7\u00e8rti r\u00e0mmi da fam\u00ecggia se p\u00eauan trov\u00e2 a Sm\u00ecrne e, sc\u00ecnn-a-o XVIII s\u00e9colo, a N\u00e0sso asc\u00ec. I \u00e2tri do\u00ee r\u00e0mmi ci\u00f9 inport\u00e0nti da fam\u00ecggia, \u00f6 s\u00e6 i C\u00e0npi e i L\u00f2nghi, se s\u00f3n trasfer\u00eei sorviat\u00f9tto a Z\u00eana, d\u00f2nde s\u00f3n ariv\u00e6 pe b\u00e9n \u00e7\u00ecnque v\u00f2tte a-o dux\u00e6go, e a Anc\u00f3nn-a e Fol\u00ecgno asc\u00ec.\nM\u00e9nbri avox\u00e6.\nChi de s\u00f3tta gh'\u00e9 'na c\u00f9rta sele\u00e7i\u00f3n di m\u00e9nbri ci\u00f9 avox\u00e6 (pe c\u00e0rega \u00f2 pe \u00e2tre raxo\u00ecn) da fam\u00ecggia Giustini\u00e0nn-a, spart\u00eei tra e scci\u00e0tte ci\u00f9 inport\u00e0nti inte qu\u00e6 o peu div\u00eezo l'Alb\u00e8rgo. Not\u00e2 c\u00f3mme inta l\u00ecsta chi de s\u00f3tta s\u00f3n minson\u00e6 t\u00f9tti do\u00ee i cogn\u00f3mmi, \u00f6 s\u00e6 s\u00e9gge qu\u00e9llo de l'Alb\u00e8rgo che qu\u00e9llo da fam\u00ecggia \u00f2rigin\u00e2ia, scib\u00e9n che de s\u00f2lito inta storiograf\u00eea a ne v\u00eagne d\u00eauvi\u00f2u s\u00f4lo un.\nGiustini\u00e0n \"olim\" B\u00e0nca.\nPe de ci\u00f9, a-o r\u00e0mmo di B\u00e0nca a fa p\u00e0rte \u00e0nche a l\u00ecnia di Giustini\u00e0n de Bas\u00e0n, incomens\u00e2 con l'Andr\u00eea Giustini\u00e0n (1605-1676), er\u00eade do march\u00e9ize Vin\u00e7\u00e9nso Giustini\u00e0n, e est\u00ecnta into 1826 co-a m\u00f3rte de Vin\u00e7\u00e9nso, VI\u00b0 pr\u00ecn\u00e7ipe de qu\u00e9llo f\u00e9odo. A \u00f2gni m\u00f2ddo, da qu\u00e9llo \u00e0nno a l\u00ecnia di pr\u00ecn\u00e7ipi de Bas\u00e0n a l'\u00e9 contino\u00e2 sc\u00ecnn-a-o 1941 co-in r\u00e0mmo da fam\u00ecggia di Band\u00ecn inparent\u00f2u con 'sti Giustini\u00e9n chi, pe p\u00f6i estingo\u00eese do t\u00f9tto.\nAlb\u00e8rgo Giustini\u00e0n.\nDepo\u00ee a rif\u00f3rma de l'Andr\u00eea D\u00f6ia do 1528, d\u00eeta do \"Garib\u00e9tto\", i Giustini\u00e9n s\u00f3n divent\u00e6 un di s\u00f4li 28 alb\u00e8rghi di n\u00f2bili inti qu\u00e6 se dov\u00e9ivan arech\u00e9ugge e fam\u00ecgge da nobilt\u00e6 zen\u00e9ize. Da-a ci\u00e6a \u00f2r\u00ecgine \"popol\u00e2re\", qu\u00e9llo di Giustini\u00e9n o l'\u00eaa un di alb\u00e8rghi ci\u00f9 gr\u00e9ndi, form\u00f2u da 'n gr\u00e0n n\u00f9mero de fam\u00ecgge che, co-o pas\u00e2 di \u00e0nni, se s\u00f3n asoci\u00e6 a-e d\u00f3zze \u00f2rigin\u00e2li.\nDepo\u00ee a s\u00f2 crea\u00e7i\u00f3n into 1362, mom\u00e9nto into qu\u00e6 ne fax\u00e9ivan p\u00e0rte prin\u00e7ipalm\u00e9nte e fam\u00ecgge Ar\u00e0ngio, Ad\u00f3rno, B\u00e0nca, C\u00e0npi, Den\u00e9igro, Forn\u00eato, Gaib\u00e2do e L\u00f2ngo, se s\u00f3n un\u00eee \u00e2tre fam\u00ecgge de lign\u00eaua manim\u00e0n che qu\u00e9ste divent\u00e2van s\u00f2ccie da ma\u00f3nn-a, acat\u00e0ndo de qu\u00f6te de parte\u00e7ipa\u00e7i\u00f3n. In particol\u00e2, depo\u00ee o 1528, \u00f6 s\u00e6 qu\u00e0nde t\u00e0nte \u00e2tre caz\u00e0dde s\u00f3n intr\u00e6 inte l'alb\u00e8rgo, inti Giustini\u00e9n \u00eaan incl\u00fbze e fam\u00ecgge elench\u00e6 chi de s\u00f3tta:"}
{"id": "29603", "revid": "12052", "url": "https://lij.wikipedia.org/wiki?curid=29603", "title": "Sta\u00e7i\u00f3n de D\u00eago", "text": "A sta\u00e7i\u00f3n de D\u00eago (in italian \"Stazione di Dego\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de D\u00eago, inta\u00a0 Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0D\u00eago a l'\u00e8 inn-a sta\u00e7ion de categor\u00eea \"bronzo\"."}
{"id": "29604", "revid": "12052", "url": "https://lij.wikipedia.org/wiki?curid=29604", "title": "Universcit\u00e6 Nebrija", "text": "L'Universcit\u00e6 Nebrija (\"Universidade Nebrija\" in spagn\u00f2llo) a l'\u00e8 'n'universcit\u00e6 priv\u00e2 de Madrid. A gh'\u00e0 12.000 stud\u00e9nti."}
{"id": "29605", "revid": "12052", "url": "https://lij.wikipedia.org/wiki?curid=29605", "title": "Universidade Nebrija", "text": ""}
{"id": "29610", "revid": "12052", "url": "https://lij.wikipedia.org/wiki?curid=29610", "title": "Sta\u00e7i\u00f3n da Ci\u00e0nn-a", "text": "A sta\u00e7i\u00f3n da Ci\u00e0nn-a (in italian \" Stazione di Piana\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n da Ci\u00e0nn-a, inta\u00a0 Provinsa de Sann-a.\nInpianti.\n\u2022 Segondo a clasc\u00ecfica de RFI a sta\u00e7i\u00f3n da Ciann-a a l'\u00e8 inn-a sta\u00e7ion de categor\u00eea \"bronzo\"."}
{"id": "29611", "revid": "12552", "url": "https://lij.wikipedia.org/wiki?curid=29611", "title": "Sta\u00e7i\u00f3n de Merana", "text": "A sta\u00e7i\u00f3n de Merana (in italian \"Stazione di Merana\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de Merana, inta\u00a0 Provinsa de Lisciandria."}
{"id": "29612", "revid": "12052", "url": "https://lij.wikipedia.org/wiki?curid=29612", "title": "Sta\u00e7i\u00f3n de Spigno", "text": "A sta\u00e7i\u00f3n de Spigno (in italian \" Stazione di Spigno\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de Spigno Monferrato, inta\u00a0Provinsa de Lisciandria.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Spigno a l'\u00e8 inn-a sta\u00e7ion de categor\u00eea \"bronzo\"."}
{"id": "29613", "revid": "12052", "url": "https://lij.wikipedia.org/wiki?curid=29613", "title": "Sta\u00e7i\u00f3n de Mombaldone-Roccaverano", "text": "A sta\u00e7i\u00f3n de Mombald\u00f2n-Rocavr\u00e0n (in italian \"Stazione di Mombaldone-Roccaverano\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de Mombaldon, dond'a l'\u00e9 scito\u00e2, ma asc\u00ec de qu\u00e9llo de Rocavran, t\u00fbtti du\u00ee inta\u00a0 Provinsa de Asti.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Mombald\u00f2n-Rocavr\u00e0n a l'\u00e8 inn-a sta\u00e7ion de categor\u00eea \"bronzo\"."}
{"id": "29614", "revid": "12052", "url": "https://lij.wikipedia.org/wiki?curid=29614", "title": "Sta\u00e7i\u00f3n de Montechiaro-Denice", "text": "A sta\u00e7i\u00f3n de Montechiaro-Denice (in italian \"Stazione di Montechiaro-Denice\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1875, a l'e ao servi\u00e7io do com\u00f9n de Montechiaro Acqui, dond'a l'\u00e8 scito\u00e2, ma asc\u00ec de qu\u00e9llo de Denice, tutti do\u00ee inta Provinsa de Lisciandria.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "29617", "revid": "12052", "url": "https://lij.wikipedia.org/wiki?curid=29617", "title": "Sta\u00e7i\u00f3n de Ponti", "text": "A sta\u00e7i\u00f3n de Ponti (in italian \" Stazione di Ponti\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de Ponti, inta\u00a0 Provinsa de Lisciandria.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Ponti a l'\u00e8 inn-a sta\u00e7ion de categor\u00eea \"bronzo\"."}
{"id": "29618", "revid": "12552", "url": "https://lij.wikipedia.org/wiki?curid=29618", "title": "Geiscia d'Sen Maltin (Ulmea)", "text": "La Geis\u0305c\u0305\u1ecba pa\u1e5buchioa \u2018d Ulm\u00e8a \u1e5b\u00e8\u00e8 dedic\u00f4 a Sen Maltin Va\u0161cu, patrun d\u2019l paise. \u1e5a\u00e8\u00e8 \u0161t\u00f4 foccia \u2018ntl 1300, cun \u2018n\u2019 \u0161tile semplice, \u1e5b\u00e8\u00e8 \u2018n fundu al Bulgu.\n\u0160t\u014d\u1e5bia.\n\u00c8l p\u1e5bimme te\u0161timunionze d\u00e2 paruchioa i sun d\u00fb Tr\u2019s\u0305c\u0305\u00e8ntu, quon\u2019 ch\u00e8 \u00e8l g\u00e8nt\u00e8 j\u2019av\u00e8vo av\u00fc\u2019 b-s\u00f6ggniu d\u2019 in p\u014d\u0161tu, c\u1ecb\u00fc\u2019 g\u1e5b\u014dssu p\u2019l t\u1e5b\u00fbvose, d\u2019lungu dedic\u00e0 a Sen Maltin.\nA par\u014dchia, s\u2019cundu a t\u1e5b\u00e2diziun a s\u1e5b\u00e8va \u0161t\u00f4 fund\u00f4 ntl\u2019 IV seculu, da u t\u1e5b\u00e2vojiu di monaci Benedett\u00ee, ch\u00e8 f\u014dsci da l'isu\u1e5ba Gallinara.\nA p\u1e5bimma geis\u0305c\u0305\u1ecba, foccia \u2018ntulnu a u XI seculu, \u1e5b\u2019e\u1e5ba \u2018n\u2019 \u0161tile rumanicu, cun l' autoa vi\u1e5b\u00e0 velsu est, \u00e8 tontu c\u1ecb\u00fc\u2019 polva d\u2019 qualla d\u2019 au. D\u2019 \u1e5ba\u0161ta chiz\u00ec u n re\u0161ta c\u1ecb\u00fc\u2019 n\u00e8nte dottu ch\u00e8 a geis\u0305c\u0305\u1ecba n\u00f6va \u1e5b\u00e8\u00e8 \u0161t\u00f4 foccia a u s\u014d p\u014d\u0161tu, \u00e8 asc\u00ec p\u2019lch\u00e9 \u2018ntl\u2019 pe\u1e5biudu mediuevoa \u00e8l Bulgu u s\u2019 \u00e8 a\u0161lalg\u00e0 \u00e8 u s\u2019 \u00e8 pi\u00e0 asc\u00ec u \u0161paziu lunde ch\u00e8 p\u1e5bimma u j\u2019 e\u1e5ba a geis\u0305c\u0305\u1ecba.\nAlmenu fin a u XII seculu a cum\u00fcnit\u00e0 d\u2019 Ulm\u00e8a \u1e5b\u2019 e\u1e5ba lji\u00f4 a\u1e5ba dioces\u0305c\u0305i d\u2019 A\u0161ti, ch\u2019 \u1e5b\u2019 av\u00e8va asc\u00ec i di\u1e5bitti impe\u1e5bioa \u2018nsl feudu d\u2019 Ulm\u00e8a. \u2018Ntl\u2019 1325, d\u014dppu ch\u00e8 Ulm\u00e8a \u1e5b\u2019 e\u1e5ba pas\u00f4 sutta i Malch\u00e8\u1e37s\u0305c\u0305i d\u2019 Z\u00e9vo a dioces\u0305c\u0305i d\u2019 rife\u1e5bimentu \u1e5b\u2019 e\u1e5ba Olba.\nPalticuloa \u1e5b\u2019 \u00e8\u00e8 a \u0161t\u014d\u1e5bia d\u2019l campanin, nasc\u1ecb\u00fc\u2019 cumme t\u00fbre d\u2019 avvi\u0161tamentu nt\u00fb X seculu, p\u2019l cunt\u1e5buloa a via velsu Inejia.\nL\u2019 ha ina \u0161t\u1e5b\u00fct\u00fc\u1e5ba masiccia, focciu n p\u1e5bea d\u2019l p\u014d\u0161tu. \nDa t\u00fbre d\u2019 avvi\u0161tamentu a campanin l\u2019\u00e8 pas\u00e0 \u2018n fase d\u2019 ampliamentu d\u00e2 geis\u0305c\u0305\u1ecba. \n\u2018Ntl ment\u1e5be asc\u00ec \u00e8l pultun d\u2019 \u2018nt\u1e5bodda al paise, ch\u2019 u s\u2019 p\u014d\u2019 vago \u2018nc\u00f9 a u d\u00ec d\u2019 \u0292\u00f6\u00f6, cun u s\u014d\u2019 olcu ugivoa goticu da ina polte, a t\u00fcttu se\u0161tu da l'ot\u1e5ba, ch\u2019 u s\u2019 t\u1e5b\u00f6va sutta a tu\u1e5be d\u2019l campanin, l\u2019 e\u1e5ba \u0161t\u00e0 pult\u00e0 d\u1e5b\u00e8ntu a \u1e5ba n\u00f6va geis\u0305c\u0305\u1ecba.\nA f\u1e5bob\u1e5bica d\u00e2 n\u00f6va geis\u0305c\u0305\u1ecba \u1e5b\u2019 e\u1e5ba \u0161t\u00f4 finia \u2018ntl 1450, p\u2019l p\u00f6\u00f6 esso cunsac\u1e5b\u00f4 cun a benediziun d\u2019l Ve\u0161cu d\u2019 Olba Andrea Novelli, \u2018ntl 1490.\nP\u1e5b\u014dppi \u2018nt quall\u2019 onnu j\u2019 av\u00e8vo focciu \u00fcna d\u2019l p\u1e5bimme mudifiche cun a cu\u0161t\u1e5buziun d\u2019l d\u00fb navoi late\u1e5boa, senza mudificoa a polte \u2018n me\u0292\u0292u.\nA paltia dal 1602 l'ammini\u0161t\u1e5baziun d\u00ee pat\u1e5bimonni d\u00e2 par\u014dchia a ven doccia a Franz\u00e9 Bossu, ch\u2019 u fa paltia d\u00ee t\u1e5bavoji n\u00f6vi, fin\u00ee sulu ntl 1630, onnu d\u00e2 p\u1e5bumuziun a culegi\u00f4.\n\u2018N \u0161t\u00f9 pe\u1e5biudu u s\u2019 \u2018ng\u1e5bandi\u0161\u0161\u00e8 a zona d\u2019l\u2019 abisde \u00e8 i s\u2019 fan \u00e8l caplatte \u2018nsl navoi \u2018nsc\u00ee fionchi, cav\u00e8ndu ina polte d\u2019l culattu d\u2019 Sen M\u014d\u1e5bu, p\u2019l foa p\u014d\u0161tu.\n\u2018M\u2019 z\u00e0 dicciu a par\u014dchia \u1e5b\u2019 av\u00e8va u titulu d\u2019 Culegi\u00f4 \u00e8 p\u2019l z\u014d\u2019 \u1e5b\u2019 e\u1e5ba guv\u2019ln\u00f4 da \u2018n\u2019 P\u1e5bevustu, d\u2019 solitu \u00e8l Paricu, ch\u2019 u cumandova un\u0292e oci p\u1e5b\u00e8vo, p\u00f6\u00f6 ca\u1e5boi a \u00f6cc\u1ecbu.\nS\u2019cundu \u2018l\u014d ch\u2019 l\u2019 \u00e8 ripult\u00e0 \u2018ntl\u2019 1753, t\u1e5ba \u00e8l 1647 \u00e8 \u00e8l 1657, \u2018nt\u00e2 cum\u00fcna d\u2019l Ulm\u00e8a u j\u2019 e\u1e5ba 22 paruchi, ch\u2019 i viv\u00e8vo a\u0161\u2019quos\u0305c\u0305i t\u00fccci \u2018ntl f\u1e5b\u00e2ziui, ma ch\u2019 j\u2019e\u1e5bo sutta \u00e8l cunt\u1e5b\u014dllu amini\u0161t\u1e5bativu d\u00e2 par\u014dchia ulmio\u0161ca.\nA par\u014dchia \u1e5b\u2019\u00e8\u00e8 pass\u00f4 da\u1e5ba dioce\u0161i d\u2019Olba a qualla d\u2019 Mundu\u00ec (\u2018n via \u00fcfizioa sulu dal 1817).\nD\u2019lungu \u2018ntl XIX seculu i veno \u0161lungoi \u00e8l navoi, \u00e8 p\u2019l l\u014d\u2019 a ven foccia ina n\u00f6va faci\u00f4 \u00e8 p\u2019l z\u014d\u2019 \u00e8l campanin u ven \u2018nglub\u00e0 \u2018n t\u00fctta a \u0161t\u1e5but\u00fc\u1e5ba.\nFin al 1843 a s-pult\u00fc\u1e5ba d\u00ee m\u014dlti (p\u1e5b\u00e8vo \u014d p\u2019lsune d\u2019l Cunf\u1e5bat\u00e8lnite) a vigniva foccia \u2018nt\u00e2 cripta d\u00e2 geis\u0305c\u0305\u1ecba, sutta \u00e8l pavimentu, \u014d ducca \u2018n tl vejiu s-mite\u1e5bi sutta alea d\u2019 d\u1e5b\u00e9 a geis\u0305c\u0305\u1ecba, fin al 1748. Da quall\u2019 onnu \u2018n p\u00f6\u00f6 u s s\u1e5b\u00e8va duv\u1e5b\u00e0 u s-mite\u1e5bi d\u00e2 Cum\u00fcna in Bulgonza.\nSutt\u2019 i p\u014dltji a\u1e5ba l\u00e8lca d\u00e2 geis\u0305c\u0305\u1ecba u j\u2019 \u00e8 ina r-cu\u0161t\u1e5buziun d\u00e2 G\u1e5b\u014dtta d\u2019 Lourdes, costruita foccia ntl 1910 duv\u1e5b\u00e8ndu d\u2019l \u0161talatiti \u00e8 d\u2019l \u0161talagmiti (cun auturizaziun) da\u1e5ba G\u1e5b\u014dtta del G\u1e5bai, suvo a f\u1e5b\u00e2ziun d\u2019 l\u2019 Eca, ai cunf\u00ee cun a cum\u00fcna \u2018d Gare\u0161\u0161e.\n\u0160t\u1e5b\u00fbt\u00fc\u1e5ba.\nD\u1e5b\u00e8ntu.\nA geis\u0305c\u0305\u1ecba \u1e5b\u00f4 t\u1e5b\u00e8\u00e8 navoi, divise \u2018n m\u014dddu sulenne da d\u00fb fi\u1e5be \u2018di 4 rub\u00fc\u0161ti pilo\u0161t\u1e5bi. I sun n\u00f6ve j\u2019 autoa \u2018ns\u00ee fionchi, calc\u00fcn \u2018n molmu d\u2019 valua, ch\u2019 i sun dedicoi (da \u1e5ba l\u00e8lca, \u2018n\u1e5bt\u00e8ndu) a S. Eligio, S. Antoni, S. Cecilia, \u00e8 a\u1e5ba Mad\u014dnna d\u00fb Ruso\u1e5bi.\nDa \u1e5ba d\u1e5bicc\u1ecba \u00ee sun quai di S. Gi\u00fbs\u0305c\u0305\u00e8ppu (lun\u2019 ch\u2019 \u00ee sun \u00e8l reliquie d\u2019 Sen Fau\u0161tin, r-galoi al Malch\u00e8s\u00e8 Ferrero d\u2019 Ulm\u00e8a dal Poppa Benedettu XIV) \u00e8 di Sen Co\u1e5blu. Venta giuntoji asc\u00ec l\u2019autoa d\u00fb Suffragio, ch\u2019 l\u2019 \u00e8 suv\u1e5ba\u0161t\u00e0 da \u2018n quodd\u1e5bu d\u2019 Guglielmo Caccia, dicciu Moncalvo, ch\u2019 u fa vago a C\u1e5b\u00fbcifisciun.\n\u2018Nt\u00e2 culegi\u00f4 \u00ee sun div\u00e8lsci quodd\u1e5bi: ina quin\u0292\u00e8na i sun d\u2019l pitua ulmio\u0161cu Geniu Alduin, ch\u2019 l\u2019av\u00e8va asc\u00ec decu\u1e5b\u00e0 t\u00fctta a v\u014dta d\u00e2 geis\u0305c\u0305\u1ecba, cun d\u2019l \u0161t\u00e8\u1e5b\u00e8 \u2018nd\u00fb\u1e5boi \u2018ns\u2019 \u0161fundu bl\u00f6. (R\u2019chiv\u00e8lte \u2018ntl 1970 cun \u2018ntonacu gioncu). L'autoa magiua, p\u1e5bimma d\u00e2 duminaziun f\u1e5banz\u00e8s\u00e8, l\u2019 e\u1e5ba d\u2019 p\u1e5b\u00fbp\u1e5biet\u00e0 d\u00e2 Geis\u0305c\u0305\u1ecba d\u00ee Duminicoi d\u2019 Gare\u0161\u0161e, p\u00f6\u00f6 v-nd\u00fc\u2019 da \u2018n p\u1e5biv\u00e0, a\u1e5ba par\u014dchia ntl\u2019 1808.\n\u2018Ns\u00e2 pan\u2019\u0161t\u1e5b\u00f4 d\u2019 fundu u j\u2019\u00e8 in af\u1e5ba\u0161cu dat\u00e0 11 nuvembo 1316, suvo \u00e8l funte bates\u0305c\u0305imoa, ch\u2019 u p\u1e5b\u00e9s\u00e8nta \u00e8l Va\u0161cu Sen Maltin \u00e8 \u00e8l Cri\u0161tu Pantuc\u1e5batua. Suvo l'autoa magiua, \u2018ns\u00e2 v\u014dta d\u00fb triburiu, u j\u2019\u00e8 quott\u1e5bu dipinti, dedicoi ai quott\u1e5bu evangeli\u0161ti.\nOlganu d\u00e2 ge\u1ecbs\u0305c\u0305\u1ecba d\u2019 Sen Maltin.\nL'olganu d\u00e2 culegi\u00f4 l\u2019ha in g\u1e5b\u014dssu valua: l\u2019 \u00e8 \u0161t\u00e0 focc\u1ecb da\u1e5ba ditta F\u1e5banz\u00e8 Vittino d\u2019 Centallo \u2018ntl\u2019 1898. U l\u2019av\u00e8va culaud\u00e0 l\u2019ulgani\u0161ta d\u00e2 Regia Cappella d\u2019 Ti\u1e5bin, P. Bersano.\nL'olganu, d\u2019 tipu italian, l\u2019ha \u2018n t\u00fcttu vintesette regi\u0161t\u1e5bi reoa, t\u1e5ba\u0292\u0292\u00e8 fundamentoa \u00e8 quatol\u0292\u00e8 d\u2019 mutaziun, ch\u2019 i pelmatto d\u2019 cumbinoa i divel\u0161i sui. L'e\u0161tensciun d\u00e2 ta\u0161tie\u1e5ba \u1e5b\u2019\u00ea d\u2019 61 n\u014dtte, a pedalie\u1e5ba \u2018nvece \u0157\u2019\u00f4 vintesette n\u014dtte.\n\u2018Ntl\u2019 1970 l'olganu l\u2019\u00e8 \u0161t\u00e0 re\u0161tau\u1e5b\u00e0, g\u0157azie a l'ai\u00fcttu d\u2019l' ulganau ti\u1e5binese Boltulu Pansera.\nF\u00f6ra.\nDa f\u00f6\u1e5ba, a geis\u0305c\u0305\u1ecba \u2018me \u1e5ba vugomma au, a smajia derivoa da mudifiche ci\u00fc\u2019 dap\u00e8 a nioci. \nU j\u2019 \u00e8, \u2018nt\u00e2 facciadda, t\u1e5bai pultui d\u2019 \u2018ng\u1e5bessu, ch\u2019 j\u2019han d\u2019 fioncu d\u2019l finte cu\u1e5bonne d\u2019 cu\u1e5bua g\u1e5bis\u0305c\u0305\u1ecbu (\u2018n t\u00fcttu quott\u1e5bu).\nP\u00f6 u j\u2019\u00e8 oci ses\u0305c\u0305e pila\u0161t\u1e5b\u00ee cioa, ci\u00fc\u2019 polvi ch\u2019 j\u2019han \u00fcna decu\u1e5baziun a olcu. Suvo \u00e8l pultun cent\u1e5boa u j\u2019 \u00e8 in ot\u1e5bu af\u1e5ba\u0161cu d\u2019 Geniu Alduin, lun\u2019 ch\u2019u s\u2019 vagh\u00e8 Sen Maltin a cavoa ch\u2019 u r-golla u s\u014d mantea a \u2018n povo \u2018nzugn\u1ecb\u00e0. \u2018Ns\u00fb \u0161fundu u j\u2019\u00e8 \u2018n ca\u0161tea, \u014d in f\u014dlte.\n\u00c8l culnis\u0305c\u0305i a olcu \u2018nsl d\u00fb \u2018nt\u1e5bodde \u2018ns\u00ee fionchi j\u2019 han d\u00fb auv\u00e8lt\u00fc\u1e5be cun i vai\u1e5bi, ch\u2019 j\u2019han \u00e8l cuntulnu \u2018nd\u00fb\u1e5b\u00e0. A faciodda \u1e5b\u00f4 \u2018n timpanu, ch\u2019 u po\u0305ggia \u2018ns\u2019 in alchit\u1e5bove \u0161palt\u00ec \u2018n d\u00fb fo\u0161\u0161e; a c\u1ecb\u00fc\u2019 ota \u1e5b\u00e8\u00e8 decu\u1e5b\u00f4. \u2018N me\u0292\u0292u a u timpanu u j\u2019 \u00e8 in ot\u1e5bu af\u1e5ba\u0161cu d\u2019 Geniu Alduin: \u201cU Tr\u00eeunfu d\u00e2 Cuminiun, lun\u2019ch\u2019 u s\u2019 vaghe ina se\u1e5bie d\u2019 ongio a u rundu a\u1e5ba C\u1e5bus\u0305c\u0305e (cun funziun d\u2019 u\u0161tenso\u1e5bi)."}
{"id": "29619", "revid": "12052", "url": "https://lij.wikipedia.org/wiki?curid=29619", "title": "Kyiv", "text": ""}
{"id": "29620", "revid": "12052", "url": "https://lij.wikipedia.org/wiki?curid=29620", "title": "Sta\u00e7i\u00f3n de Bistagno", "text": "A sta\u00e7i\u00f3n de Bist\u00e0gno (in italian \" Stazione di Bistagno\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de Bistagno, inta\u00a0 Provinsa de Lisciandria.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Bistagno\u00a0 a l'\u00e8 inn-a sta\u00e7ion de categor\u00eea \"bronzo\"."}
{"id": "29626", "revid": "12052", "url": "https://lij.wikipedia.org/wiki?curid=29626", "title": "Sta\u00e7i\u00f3n de Ter\u00e7o-Montab\u00f3n", "text": "A sta\u00e7i\u00f3n de T\u00e8r\u00e7o-Montab\u00f3n (in italian \"Terzo-Montabone\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 l\u00ecnia Lisciandria-San Gioxeppe de C\u00e2iro, averta a part\u00ec dao 1874, a l'e ao servi\u00e7io do com\u00f9n de T\u00e8r\u00e7o, inta\u00a0 Provinsa de Lisciandria e de quello de Montab\u00f3n inta Provinsa d'\u00c0sti, l\u00ec vixin.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0T\u00e8r\u00e7o-Montanb\u00f3n a l'\u00e8 inn-a sta\u00e7ion de categor\u00eea \"bronzo\"."}
{"id": "29628", "revid": "1211", "url": "https://lij.wikipedia.org/wiki?curid=29628", "title": "Sta\u00e7i\u00f3n de Terzo-Montabone", "text": ""}
{"id": "29629", "revid": "1211", "url": "https://lij.wikipedia.org/wiki?curid=29629", "title": "Gitega", "text": "Gitega a l'\u00e8 a capit\u00e2le do Burundi e a segonda \u00e7it\u00e6 do St\u00e2to pe popola\u00e7ion (192.157 abitanti). Gitega a l'\u00e9 st\u00e6ta fond\u00e2 into 1912 da colonizato\u00ee tedeschi. I tedeschi gh'\u00e0n costro\u00eeo a residensa do governat\u00f4 e \u00e0n diciar\u00f2u a \u00e7it\u00e6 capit\u00e2le do terit\u00f6io de l'Urundi, a quell'\u00e9poca parte de l'Africa Orient\u00e2le Tedesca. A-a f\u00ecn da primma go\u00e6ra mondi\u00e2le sta \u00e7it\u00e6, insemme a t\u00fbtto o terit\u00f6io conosci\u00fbo c\u00f3mme Ruanda-Urundi, o l'\u00eaa pas\u00f2u sott'a-o contr\u00f2llo do Belgio."}
{"id": "29630", "revid": "12052", "url": "https://lij.wikipedia.org/wiki?curid=29630", "title": "Sta\u00e7i\u00f3n de \u00c0cqui", "text": "A sta\u00e7i\u00f3n de \u00c0cqui (in italian \" Stazione di Acqui Terme\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 l\u00ecnia \u00c0sti-Z\u00eana e in sci\u00e2 l\u00ecnia Lisciandria-San Gioxeppe de C\u00e2iro, averta a part\u00ec dao 1858, a l'e ao servi\u00e7io do com\u00f9n de \u00c0cqui, inta\u00a0 Provinsa de Lisciandria.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Acqui a l'\u00e8 inn-a sta\u00e7ion de categor\u00eea \"d'arz\u00e9nto\"."}
{"id": "29631", "revid": "12052", "url": "https://lij.wikipedia.org/wiki?curid=29631", "title": "Sta\u00e7i\u00f3n de Str\u00eavi", "text": "A sta\u00e7i\u00f3n de Str\u00eavi (in italian \" Stazione di Strevi\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 l\u00ecnia Lisciandria-San Gioxeppe de C\u00e2iro, averta a part\u00ec dao 1858, a l'e ao servi\u00e7io do com\u00f9n de Strevi , inta\u00a0 Provinsa de Lisciandria.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Str\u00eavi a l'\u00e8 inn-a sta\u00e7ion de categor\u00eea \"bronzo\"."}
{"id": "29633", "revid": "12052", "url": "https://lij.wikipedia.org/wiki?curid=29633", "title": "Sta\u00e7i\u00f3n de Carans\u00e0n-Sant'Andr\u00eca", "text": "A sta\u00e7i\u00f3n de Carans\u00e0n-Sant'Andria (in italian \"Stazione di Caranzano-Sant'Andrea\"), a l'\u00e9a inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1909, a l'e ao servi\u00e7io do com\u00f9n de Cassine, inta\u00a0 Provinsa de Lisciandria, p\u00e9 e seu fra\u00e7io\u00een de Caransan e Sant'Andria.\nSt\u00f2ia.\nAv\u00e8rta into 1909 p\u00e8 vegn\u00ee inc\u00f3ntro a-e esig\u00eanse da popola\u00e7i\u00f3n loc\u00e2le, l'\u00fbrtima ferm\u00e2 a l'\u00e8 avegn\u00fba into 1985, m\u00e8ntre a l'\u00e8 st\u00e6ta riconosci\u00fba ufi\u00e7ialm\u00e8nte comme dism\u00e9ssa into 2003.\nInpianti.\nA ferm\u00e2ta a l'\u00e9a serv\u00eea t\u00e0nto da tr\u00eani m\u00e8rci qu\u00e0nto da tr\u00eani pi-i paseg\u00eari, con s\u00f4lo 'na banchinn-a dot\u00e2 de marciap\u00e6 ch'a l'an\u00e2va a afianc\u00e2 l'\u00fbnico bin\u00e2io pas\u00e0nte."}
{"id": "29634", "revid": "12052", "url": "https://lij.wikipedia.org/wiki?curid=29634", "title": "Sta\u00e7i\u00f3n de Cassine", "text": "A sta\u00e7i\u00f3n de Cassine (in italian \" Stazione di Cassine\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1858, a l'e ao servi\u00e7io do com\u00f9n de Cassine, inta\u00a0 Provinsa de Lisciandria.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de Cassine a l'\u00e8 inn-a sta\u00e7ion de categor\u00eea \"bronzo\"."}
{"id": "29635", "revid": "12052", "url": "https://lij.wikipedia.org/wiki?curid=29635", "title": "Sta\u00e7i\u00f3n de Gavon\u00e2", "text": "A sta\u00e7i\u00f3n de Gavon\u00e2 (in italian \" Stazione di Gavonata\") a l'\u00e9a inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 l\u00ecnia Lisciandria-San Gioxeppe de C\u00e2iro, averta a part\u00ec dao 1923; a l'\u00e9a ao servi\u00e7io do com\u00f9n de Cassine, inta\u00a0Provinsa de Lisciandria, pi-a fra\u00e7i\u00f3n de Gavon\u00e2.\nSt\u00f2ia.\nA sta\u00e7i\u00f3n a l'\u00e9 st\u00e6ta av\u00e8rta into 1923 pe vegn\u00ee inc\u00f3ntro a-e esig\u00e8nse da popola\u00e7i\u00f3n. A-o mom\u00e9nto i tr\u00eani no se f\u00e8rman chi, donca a sta\u00e7i\u00f3n a riz\u00f3lta desm\u00ecssa.\nInpianti.\nA sta\u00e7i\u00f3n a l'\u00e9a serv\u00eea s\u00f4lo da tr\u00eani region\u00e2li e a l'\u00e9a dot\u00e2 de 'n s\u00f4lo bin\u00e2io pass\u00e0nte, afianc\u00f2u da-a banch\u00ecnn-a."}
{"id": "29636", "revid": "12052", "url": "https://lij.wikipedia.org/wiki?curid=29636", "title": "Sta\u00e7i\u00f3n de Sess\u00e0dio", "text": "A sta\u00e7i\u00f3n de Sess\u00e0dio (in italian \" Stazione di Sezz\u00e0dio\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1858, a l'ea ao servi\u00e7io do com\u00f9n de Sezzadio, inta\u00a0 Provinsa de Lisciandria, scib\u00e9n ch'a l'\u00e9 coloc\u00e2 inte qu\u00e9llo de Gamal\u00eao.\nInpianti.\nA sta\u00e7i\u00f3n a-o mom\u00e9nto a riz\u00fblta ser\u00e2 a-o servi\u00e7io viaggiato\u00ee, scic\u00f3mme ch'a l'\u00e9 ad\u00eauvi\u00e2 s\u00f4lo c\u00f3mme p\u00f3nto de incr\u00f4xo fra i tr\u00eani.\nI do\u00ee bin\u00e2i i son serv\u00eei da banch\u00ecnn-a con relat\u00eevo marciap\u00e6."}
{"id": "29637", "revid": "12052", "url": "https://lij.wikipedia.org/wiki?curid=29637", "title": "Sta\u00e7i\u00f3n de Gamal\u00eao", "text": "A sta\u00e7i\u00f3n de Gamal\u00eao (in italian \" Stazione di Gamalero\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1858, a l'\u00e9a ao servi\u00e7io do com\u00f9n de Gamal\u00eao , inta Provinsa de Lisciandria.\nInpianti.\nA ferm\u00e2ta a rizult\u00e2va serv\u00eea da tr\u00eani region\u00e2li, con do\u00ee bin\u00e2i pas\u00e0nti afianc\u00e2i da-a banchinn-a con marciap\u00e6. O fabric\u00f2u a-o mom\u00e9nto o l'\u00e8 dism\u00e9sso."}
{"id": "29639", "revid": "12052", "url": "https://lij.wikipedia.org/wiki?curid=29639", "title": "Sta\u00e7i\u00f3n de Borgor\u00e0tto-Frasc\u00e2o", "text": "A sta\u00e7i\u00f3n de Borgor\u00e0tto-Frasc\u00e2o (in italian \"Borgoratto-Frascaro\"), a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sci\u00e2 Lisciandria-San Gioxeppe de C\u00e2iro, averta a part\u00ec dao 1858, a l'e ao servi\u00e7io do com\u00f9n de Borgor\u00e0tto, inta\u00a0 Provinsa de Lisciandria, dond'a l'\u00e8 scito\u00e2, ma asc\u00ec de qu\u00e9llo de Frascaro.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Borgoratto a l'\u00e8 inn-a sta\u00e7ion de categor\u00eea \"bronzo\"."}
{"id": "29647", "revid": "1211", "url": "https://lij.wikipedia.org/wiki?curid=29647", "title": "Sta\u00e7i\u00f3n de Sessad\u00eeo", "text": ""}
{"id": "29649", "revid": "12052", "url": "https://lij.wikipedia.org/wiki?curid=29649", "title": "G\u00eaxa de San Mat\u00ea (U Burghettu)", "text": "A g\u00eaxa de San Mat\u00ea a l'\u00e8 au Burghettu, intu centru storicu, lungu Via Rumma. A l'\u00e8 a g\u00eaxa ci\u00fc ant\u00ecga du p\u00e0ise e a l'\u00e8 ina parocchia da diocexi d'Arbenga, p\u00e2rte du vicari\u00e0u de L\u00f6a.\nStoria.\nA primma g\u00eaxa du Burghettu a risale au mumentu da fundasi\u00f9n du burgu da p\u00e2rte du cum\u00fcn d'Arbenga, inisi\u00e2 intu cursu du 1288, cu-a custrusi\u00f9n che a l'\u00e8 st\u00eata termin\u00e2 versu a f\u00ecn du tredicesimu seculu. L'ant\u00ecga g\u00eaxa, daa strut\u00fca ci\u00fc senplice de quella d'\u00e0ua, a se truvava ci\u00fc o menu inta stessa pusisi\u00f9n, ma a l'\u00eaa gir\u00e2 in moddu diferente. Infatti a l'ax\u00eava u fundu gir\u00e0u versu levante, in moddu ch'a fu\u00ecse a primma p\u00e2rte a \u00easse inlumin\u00e2 au mat\u00ecn, mentre a faci\u00e2ta a l'\u00eaa gir\u00e0 a punente de moddu ch'a fu\u00ecse inlumin\u00e2 dai \u00fcrtimi raggi du S\u00f9, aa seja.\nInti seculi sucesc\u00ecvi a pupulasi\u00f9n du p\u00e0ise and\u00e2va per\u00f2 crescendu, rendendu cusc\u00ec neces\u00e2ia a custrusi\u00f9n de ina n\u00f6va parocchia. I travaggi pe a realisasi\u00f9n da g\u00eaxa i sun incumens\u00e8 ai 11 d'utubre du 1621, purtandu aa custrusi\u00f9n da strut\u00fca a tr\u00e8 nav\u00e2te d'\u00e0ua, surette da culonne in pr\u00eca de Fin\u00e2. Inte nav\u00e2te later\u00e2li i ghe ne sun anche de capellette, alest\u00ece a speise de famigge ci\u00fc inpurtanti du p\u00e0ise. A g\u00eaxa a l'\u00e8 st\u00e8ta cunsacr\u00e2 cun sulenni e ricche celebrasi\u00f9i dau vescu de Arbenga Pier Francesco Costa ai 5 de utubre du 1643. In quell'ucaxi\u00f9n i sun st\u00e8te benedette anche e due canp\u00e2ne da parocchia, dedich\u00e8 au Segn\u00f9 e au titul\u00e2re da g\u00eaxa, San Mat\u00ea. Au giurnu primma u l'\u00e8 st\u00e8tu invece inaugur\u00e0u l'organo da g\u00eaxa e s'\u00e8 incurun\u00e2 a statua da Nostra Scign\u00f9a da Guardia.\nA ecesi\u00f9n da realisasi\u00f9n de in n\u00f6vu art\u00e2, fin\u00ecu du 1715, a strut\u00fca a l'\u00e8 rest\u00e2 pe a ci\u00fc p\u00e2rte a stessa f\u00ecn aa giurn\u00e2 d'anc\u00f6. Da quel mumentu, i \u00fcnici travaggi f\u00e8ti aa g\u00eaxa i sun st\u00e8te opere pe u s\u00f2 restauru e a s\u00f2 cunservasi\u00f9n. U primmu interventu de restauru u l'\u00e8 st\u00e8tu f\u00e8tu du 1902; pe l'ucaxi\u00f9n i sun st\u00e8te 'zunte anche n\u00f6ve decurasi\u00f9i in sa faci\u00e2ta grasie ae dunasi\u00f9i du scign\u00f9 Santiago Marxiano e in su prugettu de Giuvanni Richinotti. A 'stu interventu u l'\u00e8 segu\u00ecu u restauru di danni caus\u00e8 dai bunbardamenti da Segunda Gu\u00e8ra Mundi\u00e2le, in particul\u00e2re cu-a realisasi\u00f9n de n\u00f6ve vetr\u00e8 du 1950. I \u00fcrtimi restauri i sun st\u00e8ti f\u00e8ti du 1978 in se culonne in pr\u00eca de Fin\u00e2 (liber\u00e8 da l'intonacu che e cruv\u00ecva) e, tra u 1991 e u 1993, cu-a pulis\u00eca di v\u00e2ri afreschi e decurasi\u00f9i a l'internu da g\u00eaxa.\nAu primmu m\u00e2rsu 2012 a g\u00eaxa a l'\u00e8 st\u00e8ta dichiar\u00e2 ben di interesse culturale.\nDescrisi\u00f9n.\nEsternu.\nA faci\u00e2ta da g\u00eaxa, l\u00e2rga e luminusa, a l'\u00e0 risev\u00fcu u s\u00f2 aspettu atu\u00e2le cu-in restauru du 1902, cun u qu\u00e2le i sun st\u00e8te 'zunte anche de n\u00f6ve decurasi\u00f9i. A faci\u00e2ta a l'\u00e8 spart\u00eca in tr\u00e8 p\u00e2rte, pigiandu a sudivix\u00f9n interna a tr\u00e8 nav\u00e2te, da quattru finte culonne orn\u00ea de capitelli corinsi e surmunt\u00e8 da in anpiu curnix\u00f9n. Ci\u00fc in \u00e2tu a se tr\u00f6va ina segunda fila de finte culonne, ch'i se culega au tinpanu, de furma triangul\u00e2re e surmunt\u00e0u da ina cruxe, afianc\u00e2 ai l\u00e2ti da due statue.\nAa decurasi\u00f9n da faci\u00e2ta i fan p\u00e2rte anche tre bassurilievi opera du scult\u00f9 savunese Antonio Brilla, misci in simma ai tre purt\u00e2li da g\u00eaxa. Ne l'urdine, da sinistra versu destra, i rapresentan Sant'Anna, a Madonna da Guardia e San Giuxeppe. In se pareti later\u00e2li, sensa particul\u00e2ri decurasi\u00f9i, i gh'\u00e8 arc\u00fcne apert\u00fce ch'i permette l'inluminasi\u00f9n natur\u00e2le da g\u00eaxa. Lungu u l\u00e2tu sinistru da custrusi\u00f9n u gh'\u00e8 in carugettu, tra i ci\u00fc str\u00e8iti du centru storicu. U dar\u00e8 da g\u00eaxa, afaci\u00e0u in sa ciasetta dedic\u00e2 a Don Burasteru, u l'\u00e8 privu de particul\u00e2ri decurasi\u00f9i, d\u00e8tu che u gh'\u00e8 sulu arc\u00fcne finestre e in ruz\u00f9n pic\u00ecn. A picina canonica, missa dar\u00e8 da g\u00eaxa, a l'\u00eaa in prinsipiu d\u00f6vi\u00e2 cumme in oratoriu, sede da Cunfraternita de Cappe Gianche.\nU t\u00e8itu da g\u00eaxa u l'\u00e8 f\u00e8tu cun de ciappe d'ardesia, pe a p\u00e2rte in simma aa nav\u00e2ta centr\u00e2le. Pe cuntru e due nav\u00e2te later\u00e2li i an in t\u00e8itu ci\u00fc mudernu, f\u00e8tu de tegule.\nU canpan\u00ecn, da l'aspettu mudernu, u se tr\u00f6va lungu u fiancu sinistru da g\u00eaxa, versu u fundu.\nInternu.\nL'internu da g\u00eaxa de San Mat\u00ea u l'\u00e8 divisu in tr\u00e8 nav\u00e2te, separ\u00e8 fra de lu da due file de culonne in pr\u00eca de Fin\u00e2 e cuerte da in sufittu a furma de butte. In origine u pavimentu u l'\u00eaa f\u00e8tu de ardesia; quellu atu\u00e2le, ci\u00fc mudernu, u l'\u00e8 realis\u00e0u cun de lastre de m\u00e2rmu giancu e neiu, misce a scacchiera.\nL'art\u00e2 magi\u00f9 u l'\u00e8 situ\u00e0u in fundu aa nav\u00e2ta centr\u00e2le in \u00fcna pusisi\u00f9n rials\u00e2, separ\u00e2 dau restu da g\u00eaxa da due picine balaustre. Questu art\u00e2 u l'\u00e8 in opera du 1715, realis\u00e0u cu-u famusu m\u00e2rmu gi\u00e2ncu de Car\u00e2ra e gh'\u00e0 anche inserti f\u00e8ti cun m\u00e2rmu de \u00e2tri culuri. Dar\u00e8 l'art\u00e2 u se tr\u00f6va in coru, realis\u00e0u interamente in legnu, dot\u00e0u de in sedile centr\u00e2le e sinque pe ogni l\u00e2tu. L'opera a l'\u00e8 st\u00e8ta realis\u00e2 a l'inisiu de l'\u00d6tusentu daa butega Parassu de L\u00f6a. Inte due nicchie ai l\u00e2ti de l'art\u00e2 magi\u00f9 se tr\u00f6van due belle statue in legnu: quella a sinistra a rafig\u00f9a Santa Maria Maddalena e a l'\u00e8 opera du scult\u00f9 zenese Paolo Olivari. Quella a destra a l'\u00e8 opera da sc\u00f6a du Maragliano e a rapresenta u titul\u00e2re da g\u00eaxa, San Mat\u00ea. In fundu aa g\u00eaxa, inlumin\u00e0u da due vetr\u00e8 ch'i rapresentan San Giuanni Batista e San Giuxeppe cu-u Banb\u00ecn, se tr\u00f6va in gran quaddru dedic\u00e0u au martiriu de San Mat\u00ea, opera du 1644 du pit\u00f9 zenese Giuxeppe Badaracco (ditu \"U Surdu\").\nIna porte inta parete a destra de l'art\u00e2 a cunsente d'entr\u00e2 intu picin luc\u00e2le adib\u00ecu a sacrestia. 'Sta stansia a l'\u00e8 interamente rivest\u00eca dae cusc\u00ec dite \"furmelle zenesi\", sculp\u00ece in legnu de nuxe. Opera de in artista scunusci\u00fcu de l'inisiu du Settesentu, e furmelle chi cunserv\u00e8 i an disegni sc\u00eca a \"ragnatela\" che geometrici.\nA l'estremit\u00e8 opposta da nav\u00e2ta centr\u00e2le, in simma a l'ingressu prinsip\u00e2le da g\u00eaxa, u se tr\u00f6va u s\u00f2 organu. U primmu strumentu, opera de in aut\u00f9 scunusci\u00fcu, u l'\u00e8 st\u00e8tu instal\u00e0u du 1628, ma za du 1643 u l'\u00e8 st\u00e8tu sustitu\u00ecu da in opera de Giovanni Ultrachino, de Pav\u00eca. Circa trei secoli doppu, intu 1928, u l'\u00e8 st\u00e8tu munt\u00e0u in n\u00f6vu organu, opera da ditta Gandini de Varese. L'organu atu\u00e2le, u quartu inta storia da g\u00eaxa, u l'\u00e8 st\u00e8tu custru\u00ecu da Beniamino Giribaldi, artigian de Muntegrasie, frasi\u00f9n du cum\u00fcn de Inperia. 'Stu strumentu u l'\u00e8 st\u00e8tu inaugur\u00e0u ai 24 frev\u00e0 du 1996 cun a benedisi\u00f9n du vescu Mons. Mario Oliveti. A faci\u00e2ta de l'organu a l'\u00e8 furm\u00e2 da 33 canne de stagnu, misce insemme in trei gruppi. U numeru tut\u00e2le de canne u l'\u00e8 de 1.116, de qu\u00e2li 41 i sun de legnu e e \u00e2tre de metallu. U strumentu u l'\u00e8 cumand\u00e0u da due tastiere, cun 54 tasti in t\u00fcttu, e u l'\u00e0 25 registri.\nTra e decurasi\u00f9i u se p\u00f6 anc\u00f9a ricurd\u00e2 i afreschi in s'ou sufittu, restaur\u00e0u tra u 1991 e u 1993, e ina serie de 14 quadretti ch'i rappresentan e stasi\u00f9i da Via Crucis.\nCapellette.\nIntu spes\u00f9 de miage de nav\u00e2te later\u00e2li i sun st\u00e8te custru\u00ece arc\u00fcne capellette, realis\u00e8 e decur\u00e8 dae famigge ci\u00fc inpurtanti du p\u00e0ise. A famiggia ch'a faxeva a dunasi\u00f9n a uteneva cusci in cangiu u dirittu de decidde u titul\u00e2re da capella.\nA ecesi\u00f9n du primmu anbiente, dunde u se tr\u00f6va in cunfesciun\u00e2 e ina t\u00e2rga dedic\u00e2 a Don Domenico Borastero, inta nav\u00e2ta sinistra se tr\u00f6van, andandu versu l'art\u00e2, e capelle indich\u00e8 chi sutta:\nInta nav\u00e2ta destra, a ecesi\u00f9n du primmu anbiente dunde u gh'\u00e8 in'acquasantiera e in affrescu dedic\u00e0u au Segn\u00f9, u se tr\u00f6va, andandu versu l'art\u00e2, e capelle indich\u00e8 chi sutta:"}
{"id": "29652", "revid": "12052", "url": "https://lij.wikipedia.org/wiki?curid=29652", "title": "O Borghetto (San Spirto)", "text": ""}
{"id": "29654", "revid": "12052", "url": "https://lij.wikipedia.org/wiki?curid=29654", "title": "U Borghettu (Santu Spiritu)", "text": ""}
{"id": "29658", "revid": "12052", "url": "https://lij.wikipedia.org/wiki?curid=29658", "title": "Gi\u00f6x\u00e8ppe Badar\u00e0cco", "text": "Gi\u00f6x\u00e8ppe Badar\u00e0cco, d\u00eeto \"O S\u00f3rdo\" (Z\u00eana, 1588 - 1657) o l'\u00e9 st\u00e6to 'n pit\u00f4 zen\u00e9ize, specializ\u00f2u in qu\u00e0ddri con sog\u00e8tto religi\u00f4zo, at\u00eevo tra Z\u00eana, o r\u00e8sto da Lig\u00f9ria e a C\u00f2rsega inte l'\u00e0nbito da cor\u00e9nte art\u00ecstica do cosc\u00ec d\u00eeto bar\u00f2cco zen\u00e9ize.\nV\u00ectta.\nO Badar\u00e0cco o l'\u00e9 nasci\u00fbo, seg\u00f3ndo o C\u00e0rlo Gi\u00f6x\u00e8ppe R\u00e0tto, into 1588 a Z\u00eana ma o l'\u00e9 posc\u00ecbile che 'sta d\u00e6ta chi a s\u00e9gge st\u00e6ta anticip\u00e2. F\u00ecggio de Andr\u00eea, m\u00e9nbro de 'na fam\u00ecggia de lign\u00eaua da Rep\u00f9brica de Z\u00eana, o l'\u00e0 incomens\u00f2u i s\u00f2 st\u00f9ddi into c\u00e0npo da letiat\u00fba ma, ariv\u00f2u a-i dix\u00e9utt'\u00e0nni, o l'\u00e0 dec\u00eezo de dedic\u00e2se a-a pit\u00fba.\nDepo\u00ee 'n c\u00f9rto per\u00eeodo into qu\u00e6 o l'\u00e0 travagi\u00f2u pe-o Ben\u00e0rdo Str\u00f2sso, o l'\u00e9 divent\u00f2u 'n ali\u00eavo de l'Andr\u00eea Ans\u00e2do, da-o qu\u00e6 o l'\u00e0 inpr\u00e9izo l'\u00e0rte da pit\u00fba, incomens\u00e0ndo f\u00eeto a dip\u00ecnze di qu\u00e0ddri da l\u00ea. Dexider\u00f4zo d'amegio\u00e2 a pr\u00f2ppia t\u00e9cnica, o s'\u00e9 d\u00f3nca trasfer\u00eeo a Fir\u00e9nse, dedic\u00e0ndose sorviat\u00f9tto a-o com\u00e8rcio de qu\u00e0ddri. A \u00f2gni m\u00f2ddo, arest\u00f2u stupef\u00e6to da-e \u00f2pere de l'Andr\u00eea do S\u00e0rto, o l'\u00e0 f\u00e6to di gr\u00e9ndi st\u00f9ddi in sc\u00ea s\u00f2 pit\u00fbe, incomens\u00e0ndo a f\u00e2ne de c\u00f2pie asc\u00ec, e qu\u00e6 \u00eaan ab\u00e0sta apres\u00e6 da-i scign\u00f4ri da \u00e7it\u00e6.\nCi\u00f9 \u00f2 m\u00eano a l'et\u00e6 de quar\u00e0nt'\u00e0nni, d'in g\u00eeo a-o 1625, o l'\u00e0 dec\u00eezo de torn\u00e2 a Z\u00eana, d\u00f3nde o s'\u00e9 spoz\u00f2u. O l'\u00e0 d\u00f3nca travagi\u00f2u pe v\u00e0rri \u00e0nni a Z\u00eana ma, c\u00f3mme za not\u00e2va o Rafa\u00eale Sopr\u00e0n inta s\u00f2 \u00f2pera do 1674 \"Vite de' pittori, scultori, ed architetti genovesi [...]\" o l'\u00e0 f\u00e6to \u00f2pere praticam\u00e9nte s\u00f4lo pe di n\u00f2bili, manc\u00e0ndo cosc\u00ec de qu\u00e9lle \u00f2pere \"p\u00f9bliche\" che pe-o Sopr\u00e0n s\u00e8rvan a d\u00e2 l\u00f9stro a-o n\u00f3mme de 'n pit\u00f4. Inti \u00e0nni suces\u00eevi o l'\u00e0 vi\u00e2gi\u00f2u ci\u00f9 v\u00f2tte in Riv\u00eaa, sp\u00e9cce a-o Borgh\u00e9tto, into qu\u00e6 o l'\u00e0 realiz\u00f2u qu\u00e0ttro qu\u00e0ddri, e in C\u00f2rsega asc\u00ec, con di \"vi\u00e2gi pe trav\u00e0ggio\" ch'\u00e0n perm\u00ecsso a-o pit\u00f4 zen\u00e9ize de f\u00e2se con\u00f3sce e aprex\u00e2 in qu\u00e9lli p\u00f2sti, d\u00f3nde o l'\u00e9 st\u00e6to ciam\u00f2u t\u00f3rna a realiz\u00e2 de \u00f2pere inti \u00e0nni a vegn\u00ee. Inte l'\u00eezoa o l'\u00e0 f\u00e6to v\u00e0rri trav\u00e0ggi pe-e g\u00eaxe da s\u00f2 p\u00e0rte setentrion\u00e2le, co-ina doz\u00e9nn-a de \u00f2pere a l\u00ea atribo\u00eee chi conserv\u00e6 anc\u00f3n a-a giorn\u00e2 d'ancheu. 'Sto trav\u00e0ggio chi o l'\u00e9 st\u00e6to as\u00e6 inport\u00e0nte in qu\u00e0nto e s\u00f2 \u00f2pere sai\u00e0n pigi\u00e6 c\u00f3mme ez\u00e9npio da-i pito\u00ee do p\u00f2sto, infloens\u00e0ndo o st\u00eele de t\u00f9tta a z\u00f6na. Ritorn\u00f2u da un di s\u00f2 vi\u00e2gi, o l'\u00e9 st\u00e6to contagi\u00f2u da-a p\u00e8sta che into 1657 a l'\u00e0 colp\u00eeo a Lig\u00f9ria, mor\u00ecndo a Z\u00eana in qu\u00e9llo \u00e0nno.\nO l'\u00e0 av\u00fbo qu\u00e0ttro f\u00ecggi, di qu\u00e6 do\u00ee se s\u00f3n dedich\u00e6 a-a pit\u00fba asc\u00ec. In particol\u00e2 o Z\u00e2ne Rafa\u00e9llo (1648-1726), do qu\u00e6 o n'\u00e9 st\u00e6to o m\u00e9istro, o diventi\u00e2 'n pit\u00f4 avox\u00f2u.\nCr\u00ectica.\nO Badar\u00e0cco o l'\u00e9 st\u00e6to ascord\u00f2u squ\u00e6xi do t\u00f9tto za p\u00f6co d\u00f2ppo a s\u00f2 m\u00f2rte pe-e raxo\u00ecn s\u00f3rvia minson\u00e6 e pe-o f\u00e6to che, sc\u00ecnn-a no go\u00e6i \u00e0nni fa, ap\u00e9nn-a d\u00f6tr\u00e6 \u00f2pere vegn\u00eevan a l\u00ea atribo\u00eee. Pe de ci\u00f9 'sti qu\u00e0ddri chi, in particol\u00e2 o \"S\u00e0n P\u00eao M\u00e0rtire in pregh\u00eaa\" a Cr\u00e9mma e o \"S\u00e0n F\u00e9ipo N\u00e9igri\" a \u00d4tri, rem\u00f3ntan a-i \u00f9rtim\u00ecscimi \u00e0nni da v\u00ectta do pit\u00f4, per\u00eeodo into qu\u00e6 o l'av\u00e9iva \u00f2rm\u00e2i abandon\u00f2u i st\u00eeli de l'Ans\u00e2do e sorviat\u00f9tto de l'Andr\u00eea do S\u00e0rto, pe uniform\u00e2se a qu\u00e9lli di \u00e2tri pito\u00ee zen\u00e9ixi a l\u00ea contenpor\u00e0nni, da-a cosc\u00ec d\u00eeta cor\u00e9nte \"natural\u00ecsta\".\nA rivaluta\u00e7i\u00f3n e a riscov\u00e8rta do pit\u00f4 zen\u00e9ize a l'\u00e9 part\u00eea, squ\u00e6xi pe c\u00e2xo, inti \u00e0nni '90 da-o p\u00e0ize do Borgh\u00e9tto, into qu\u00e6 s\u00f3n conserv\u00e6 qu\u00e0ttro tra e s\u00f2 \u00f2pere ci\u00f9 inport\u00e0nti. Def\u00e6ti, apr\u00eauvo a-o rest\u00e0oro da p\u00e2a d'art\u00e2 da g\u00eaxa de S\u00e0n Mat\u00ea, o l'\u00e9 st\u00e6to posc\u00ecbile scrov\u00ee t\u00f3rna a s\u00f2 out\u00f4, co-i borghet\u00ecn ch'\u00e0n d\u00f3nca \"adot\u00f2u\" o pit\u00f4, incomens\u00e0ndo i rest\u00e0ori di \u00e2tri tr\u00e9i qu\u00e0ddri, sp\u00e9cce a qu\u00e9llo da \"Mad\u00f2nna co-o Banb\u00ecn\" particolarm\u00e9nte c\u00e2o a-i paiz\u00e9n in qu\u00e0nto gh'\u00e9 'na rafigura\u00e7i\u00f3n do \"Burgus Sancti Spiritus\" into XVII s\u00e9colo. Into 1993 o l'\u00e9 st\u00e6to organiz\u00f2u da-a par\u00f2cchia 'n conv\u00eagno a l\u00ea dedic\u00f2u e, co-a crea\u00e7i\u00f3n do \"gr\u00f9ppo scoriband\u00ecstico \"Corpi de Diu\"\", a l'in\u00ec\u00e7io do n\u00eauvo mil\u00e9nio o l'\u00e9 st\u00e6to \u00f2rganiz\u00f2u 'n pelegrin\u00e0ggio-scorib\u00e0nda in C\u00f2rsega, in sce tr\u00e0cce do Badar\u00e0cco. Qu\u00e9sto o l'\u00e0 sponci\u00f2u a-a realiza\u00e7i\u00f3n de n\u00eauvi st\u00f9ddi in C\u00f2rsega asc\u00ec, i qu\u00e6 \u00e0n perm\u00ecsso de individo\u00e2 d\u00f3zze \u00f2pere do pit\u00f4 in sce l'\u00eezoa, con \u00e9utto de qu\u00e9ste che a-a giorn\u00e2 d'ancheu s\u00f3n st\u00e6ti iscr\u00eete into patrim\u00f2nio coltur\u00e2le fran\u00e7\u00e9ize.\n\u00d2pere.\nO Badar\u00e0cco o l'\u00e0 lasci\u00f2u 'n'inport\u00e0nte produ\u00e7i\u00f3n art\u00ecstica, spanteg\u00e2 in g\u00eeo pe-i l\u00eaughi d\u00f3nde o l'\u00e0 travagi\u00f2u. Tra e s\u00f2 \u00f2pere po\u00eamo aregord\u00e2:"}
{"id": "29659", "revid": "12052", "url": "https://lij.wikipedia.org/wiki?curid=29659", "title": "Sta\u00e7i\u00f3n de Cantal\u00f4", "text": "A sta\u00e7i\u00f3n de Cantal\u00f4 (in italian \" Stazione di Cantalupo\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sce l\u00ecnie Lisciandria-San Gioxeppe de C\u00e2iro e Lisciandria-Cavalermaz\u00f4, averta a part\u00ec dao 1858, a l'e ao servi\u00e7io da \u00e7it\u00e6 de Lisciandria, capol\u00eaugo de l'om\u00f2nima provinsa, pi-o quart\u00ea de Cantal\u00f4."}
{"id": "29660", "revid": "1211", "url": "https://lij.wikipedia.org/wiki?curid=29660", "title": "Xinjiang", "text": "O Xinjiang, ci\u00f9 precizamente d\u00eeto Regi\u00f3n aot\u00f2noma oig\u00fbra do Xinjiang, o l'\u00e9 abit\u00f2u prin\u00e7ipalmente da-i Oig\u00fbri.\nI Oig\u00fbri (in oig\u00fbro: Uyghur; cin\u00e9ize: \u7dad\u543e\u723eT, \u7ef4\u543e\u5c14S, W\u00e9iw\u00fa'\u011brP) s\u00f3n \u2019n\u2019etn\u00eea turc\u00f2fona de religi\u00f3n mosulm\u00e0nn-a ch\u2019a v\u00eeve into n\u00f2rd-\u00f2vest da C\u00ecnn-a, sorviat\u00f9tto inta regi\u00f3n out\u00f2noma do Xinjiang, ins\u00e9mme a-i cin\u00e9ixi Han. I Oig\u00fbri s\u00f3n a magior\u00e0nsa relat\u00eeva da popola\u00e7i\u00f3n da regi\u00f3n (46%). In \u00e2tro gr\u00f9ppo de Oig\u00fbri o v\u00eeve inta cont\u00eaa de Taoyuan da prov\u00ecnsa do Hunan (C\u00ecnn-a c\u00e9ntro-meridion\u00e2le). I Oig\u00fbri f\u00f3rman un di 56 gr\u00f9ppi \u00e8tnichi ofi\u00e7ialm\u00e9nte riconosci\u00fbi in C\u00ecnn-a, ma gh\u2019\u00e9 de f\u00f2rti cr\u00ectiche da p\u00e0rte da comunit\u00e6 interna\u00e7ion\u00e2le rigo\u00e0rdo a-o tratam\u00e9nto che gh\u2019\u00e9 riserv\u00f2u: se parla ancheu apertamente do genoc\u00ecdio coltur\u00e2le di Oig\u00fbri.\nO genoc\u00ecdio coltur\u00e2le di Oig\u00fbri o l\u2019\u00e9 o n\u00f3mme d\u00e6to a \u2019na s\u00e9rie de viola\u00e7io\u00ecn di dir\u00ectti um\u00e2ni conp\u00eea da-o gov\u00e8rno cin\u00e9ize, sott\u2019a-a dire\u00e7i\u00f3n do Part\u00eeo Comun\u00ecsta Cin\u00e9ize inte l\u2019aministra\u00e7i\u00f3n do segret\u00e2io gener\u00e2le do PCC Xi Jinping, c\u00f3ntra i Oig\u00fbri e \u00e2tre minor\u00e0nse \u00e9tniche e religi\u00f4ze into Xinjiang e inti s\u00f2 cont\u00f3rni.\nDa-o 2014 a Rep\u00f9blica Popol\u00e2re Cin\u00e9ize a l\u2019\u00e0 persego\u00eeo \u2019na pol\u00ectica ch\u2019a l\u2019\u00e0 port\u00f2u ci\u00f9 de \u2019n mili\u00f3n de Mosulm\u00e9n (a magior\u00e0nsa di qu\u00e6 Oig\u00fbri) a \u00ease caci\u00e6 inti c\u00e0npi de rieduca\u00e7i\u00f3n s\u00e9nsa proc\u00e8ssi leg\u00e2li in qu\u00e9lla che da d\u00f6tr\u00e9i anni a l\u2019\u00e9 conscider\u00e2 comm\u2019a ci\u00f9 gr\u00f2ssa prexon\u00eea de minor\u00e0nse \u00e8tniche e religi\u00f4ze da-a Seg\u00f3nda Go\u00e6ra Mondi\u00e2le. I cr\u00ectichi de ste pol\u00ectiche chi l\u2019\u00e0n descr\u00eeta comm\u2019a sinizzazi\u00f3n (processo pe r\u00e9nde cin\u00e9ize) do Xinjiang e l\u2019\u00e0n ciam\u00f2u \u2019n etnoc\u00ecdio \u00f2 genoc\u00ecdio coltur\u00e2le int\u00e0nto che i Parlam\u00e9nti de St\u00e2ti Un\u00eei, C\u00e0nada, R\u00e9gno Un\u00eeo, P\u00e0ixi B\u00e0ssi, Rep\u00f9blica C\u00eaca, B\u00e8lgio, Lito\u00e0nia, b\u00e9n b\u00e9n de ativ\u00ecsti, ONG indipend\u00e9nti, esp\u00e8rti de dir\u00ectti um\u00e2ni, acad\u00e9michi, fon\u00e7ion\u00e2i de gov\u00e8rno e o Gov\u00e8rno in ez\u00eclio do Turkest\u00e0n \u00e7rient\u00e2le l\u2019\u00e0n riconosci\u00fbo c\u00f3mme \u2019n genoc\u00ecdio."}
{"id": "29661", "revid": "1211", "url": "https://lij.wikipedia.org/wiki?curid=29661", "title": "Regi\u00f3n aot\u00f2noma oig\u00fbra do Xinjiang", "text": ""}
{"id": "29662", "revid": "12052", "url": "https://lij.wikipedia.org/wiki?curid=29662", "title": "Sta\u00e7i\u00f3n de Lisciandria", "text": "A sta\u00e7i\u00f3n de Lisciandria (in italian \"Stazione di Alessandria\") a l'\u00e8 inn-a sta\u00e7i\u00f3n ferovi\u00e0ria italiann-a ch'a se treuva in sce linie Turin-Z\u00eana, Lisciandria-San Gioxeppe de C\u00e2iro, Lisciandria-O\u00e2, Pavia-Lisciandria, Chiv\u00e0sso-Lisciandria, Lisciandria-Nov\u00e2a e Lisciandria-Piaxensa, averta a part\u00ec dao 1850, a l'e ao servi\u00e7io do com\u00f9n de Lisciandria, capoleugo da\u00a0provinsa co-o m\u00e6ximo nomme.\nInpianti.\n\u2022 Segondo a clasc\u00ecfica de RFI a sta\u00e7i\u00f3n de\u00a0Lisciandria a l'\u00e8 inn-a sta\u00e7ion de categor\u00eea \"d'\u00f2u\"."}
{"id": "29665", "revid": "12052", "url": "https://lij.wikipedia.org/wiki?curid=29665", "title": "Srend\u00e9", "text": "Srend\u00e9 (in itali\u00e0n: \"Cerendero\") l'\u00e9 'na frasi\u00f3n ch'a f\u00f2 parte dei cum\u00fcne 'd Mungiard\u00e9in. A Srend\u00e9 gh'\u00e9 25 abitanti. A Srend\u00e9 u s' p\u00f2rla inc\u00f9 ei ligure inta variante nuvaize.\nA g\u00e9za 'd riferimaintu per l'ei pa\u00ecze de Srend\u00e9 l'\u00e9 a g\u00e9za 'd San Ruf\u00e9in, ch'a gh'\u00f2 u t\u00e8ciu ch'l'\u00e8 gn\u00fcu z\u00fc parsialmainte."}
{"id": "29669", "revid": "12052", "url": "https://lij.wikipedia.org/wiki?curid=29669", "title": "S\u00e8mga", "text": "S\u00e8mga (in itali\u00e0n: S\u00e9mega) l'\u00e9 'na frasi\u00f3n id Cantaluvu ch'a gh'\u00f2 13 abitanti. A s' tr\u00f6va inte l'\u00d2ta Val Burb\u00e0ia a 536m d'altit\u00fcdine, int'ei cum\u00fcne 'd Cantaluvu (Cantalovvu). L'\u00e8 'n pa\u00ecze 'd lingua e tradi\u00e7i\u00f3n-i l\u00ecguri inta Prov\u00e9incia 'd Lisandria."}
{"id": "29672", "revid": "12052", "url": "https://lij.wikipedia.org/wiki?curid=29672", "title": "Santuariu de Sant'Antoniu de Padova (U Burghettu)", "text": "U santuariu de Sant'Antoniu de Padova u l'\u00e8 ina muderna g\u00eaxa du Burghettu, situ\u00e2 in ciassa Sant'Antoniu. Custru\u00eca inti anni setanta, a l'\u00e8 ina parocchia da diocexi d'Arbenga, p\u00e2rte du vicari\u00e0u de L\u00f6a.\nStoria.\nU grande sviluppu edilisiu du Burghettu, comens\u00e0u inti anni '60, u l'\u00e0 purt\u00e0u u p\u00e0ise a svilup\u00e2se anche a levante du turrente Varatella, cun a custrusi\u00f9n de n\u00f6vi palassi dunde primma u se tr\u00f6vava sulu ter\u00e8n. Ins\u00e8mme aa custrusi\u00f9n de n\u00f6vi edifici u gh'\u00e8 st\u00e8tu anche in forte incrementu da pupulasi\u00f9n, mutivu pe-u qu\u00e2le a l'\u00e8 nasci\u00fca a necesit\u00e8 de ina g\u00eaxa pe ospit\u00e2 t\u00fctti i n\u00f6vi fedeli.\nCusc\u00ec, u 12 setenbre du 1970, a giurn\u00e2 da festa du Santiscimu Numme de Maria, a l'\u00e8 incomens\u00e2 a custrusi\u00f9n da n\u00f6va g\u00eaxa; osci\u00fca dau parecu da g\u00eaxa madre de San Mat\u00ea, u reverendiscimu Don Luigi Cha. A custrusi\u00f9n da g\u00eaxa a l'\u00e8 du\u00e2 pe diversi anni ma, a ogni moddu, cu-i travaggi anc\u00f9a in cursu u s'\u00e8 incomens\u00e0u a d\u00ec messa inti luc\u00e2li za cunpleti. Cusc\u00ec, u primmu d'agustu du 1979, u vescu d'Arbenga Alessandro Piazza u l'\u00e0 nomin\u00e0u u primmu parecu da g\u00eaxa de Sant'Antoniu. A n\u00f6va g\u00eaxa a l'\u00e8 st\u00e8ta cunsacr\u00e2 da quellu vescu ai 25 de frev\u00e2 du 1984, insemme aa custitusi\u00f9n a parocchia indipendente, separandu p\u00e2rte du teritoriu da parocchia madre de San Mat\u00ea.\nA forte devusi\u00f9n di paruchi\u00e2ni a Sant'Antoniu de Padova a l'\u00e0 spunci\u00e0u u parecu de l'epuca, Mons. Mario Sirio, a dumand\u00e2 l'elevasi\u00f9n da propia g\u00eaxa a santuariu. U n\u00f6vu titulu u l'\u00e8 st\u00e8tu cuncessu da-u vescu d'Arbenga, Monsignor Mario Olivieri, cun in s\u00f2 decretu du 13 de z\u00fcgnu du 1995. U 6 mazzu du 1996 u l'\u00e8 st\u00e8tu firm\u00e0u l'attu de gemellaggiu cun a Baxilica de Sant'Antoniu in Padova.\nDescrisiun.\nA g\u00eaxa-santuariu de Sant'Antoniu a l'\u00e9 ina strut\u00fca muderna, cun l'internu furm\u00e0u da ina sula nav\u00e2ta a furma de ventagliu cun, au s\u00f2 centru, l'art\u00e2 magi\u00fc. Ultre a questu art\u00e2 i ghe ne sun \u00e2tri dui, ai l\u00e2ti de quellu centr\u00e2le. L'art\u00e2 a sinistra u l'\u00e8 dedic\u00e0u aa Madonna; quellu a destra de l'art\u00e2 magi\u00fc u l'\u00e8 invece dedic\u00e0u a Sant'Antoniu.\nAtraversu ina porte l\u00fcngu a parete destra de l'art\u00e2 u se p\u00f6 intr\u00e2 inta sacrestia e, proseguendu ultre, inta canonica. Invece, pe intr\u00e2 inta g\u00eaxa, u gh'\u00e8 in purt\u00e2le prinsip\u00e2le missu inta parete opposta a l'art\u00e2 e \u00e2tri due purt\u00e2li later\u00e2li, ci\u00fc picin. Missu ci\u00f9 o menu aa meit\u00e8 tra u purt\u00e2le centr\u00e2le e quellu sinistru, u se tr\u00f6va u picin canpanin, aline\u00e0u in sa faci\u00e2ta prinsip\u00e2le."}
{"id": "29675", "revid": "8138", "url": "https://lij.wikipedia.org/wiki?curid=29675", "title": "E656", "text": ""}
{"id": "29676", "revid": "8138", "url": "https://lij.wikipedia.org/wiki?curid=29676", "title": "E655", "text": ""}
{"id": "29677", "revid": "8138", "url": "https://lij.wikipedia.org/wiki?curid=29677", "title": "E.656", "text": ""}
{"id": "29678", "revid": "8138", "url": "https://lij.wikipedia.org/wiki?curid=29678", "title": "E.655", "text": ""}
{"id": "29679", "revid": "11768", "url": "https://lij.wikipedia.org/wiki?curid=29679", "title": "M\u00fcseu d'Antrupulugia preistorica", "text": ""}
{"id": "29682", "revid": "11768", "url": "https://lij.wikipedia.org/wiki?curid=29682", "title": "Catedrala de Munegu", "text": ""}
{"id": "29683", "revid": "11768", "url": "https://lij.wikipedia.org/wiki?curid=29683", "title": "Giardin esoticu (qarti\u00e8)", "text": ""}
{"id": "29684", "revid": "11768", "url": "https://lij.wikipedia.org/wiki?curid=29684", "title": "Giardin esoticu de M\u00f9negu", "text": ""}
{"id": "29685", "revid": "11768", "url": "https://lij.wikipedia.org/wiki?curid=29685", "title": "Wikipedia in fran\u00e7\u00e9ise", "text": "A Wikipedia in fran\u00e7\u00e9ise a l'\u00e9 l'edi\u00e7i\u00f3n in l\u00e9ngoa fran\u00e7\u00e9ise de l'encicloped\u00eea \"online\" Wikipedia."}
{"id": "29686", "revid": "11768", "url": "https://lij.wikipedia.org/wiki?curid=29686", "title": "Giardin esoticu", "text": ""}
{"id": "29687", "revid": "11768", "url": "https://lij.wikipedia.org/wiki?curid=29687", "title": "N\u0153vu m\u00fcseu na\u00e7iunale de M\u00f9negu", "text": ""}
{"id": "29688", "revid": "11768", "url": "https://lij.wikipedia.org/wiki?curid=29688", "title": "Cum\u00fcna de Munegu", "text": ""}
{"id": "29689", "revid": "12052", "url": "https://lij.wikipedia.org/wiki?curid=29689", "title": "Glareolidae", "text": "Glareolidae (C.L.Brehm - 1831) a l'\u00e9 'na fam\u00ecggia d'\u00f6xelli aparten\u00e9nte a l'Ordine Charadriiformes, ch'o l'incl\u00f9dde o Pernix\u00f2tto de M\u00e2 (\"Glareola pratincola\")\u00a0e o Teston\u00f2tto Biondo (\"Cursorius cursor\"). I \"Glareolidae\" \u00e9n inparent\u00e6 co-i Laridae ma \u00e0n abit\u00f9dine p\u00e6gie a quelle di Limicoli. Carater\u00ecstica da famiggia l'\u00e9 o becco arco\u00f2u. A ragr\u00f9ppa 4 generi, 17 sp\u00eace viventi.\nPernix\u00f2tto de M\u00e2\u00a0(\"Glareola pratinicola\").\nO Pernix\u00f2tto de M\u00e2\u00a0(\"Glareola pratinicola\" - Linnaeus\u00a01758; in itali\u00e0n:\u00a0\"Pernice di Mare\") o l'\u00e9 'n \u00f6xello\u00a0l\u00f3ngo\u00a022-25 c\u00ectti, co-ina avert\u00fba al\u00e2re de 70-90 c\u00ectti, corporat\u00fba\u00a0slans\u00e2, becco c\u00f9rto legerm\u00e9nte c\u00f9rvo pe-o qu\u00e6 l'\u00e0n ciam\u00f2u \"Pernice\"; d\u00f2rso de c\u00f4 br\u00f9n-oliv\u00e0stro, g\u00f4a de c\u00f4 gi\u00e2n\u00e9nte delimit\u00e2 da 'n sot\u00ee col\u00e6n neigro; o resto do c\u00f2llo e p\u00eato \u00e9n de c\u00f4 f\u00f9lvo-ci\u00e6o, a pansa giancin\u00e0stro, sanpe p\u00f3nta de \u00e2e e c\u00f4a de c\u00f4 neigro. Con e l\u00f3nghe e sot\u00ee \u00e2e, s\u00f3tta de c\u00f4 ch'o t\u00eea a-o r\u00f3sso-br\u00f9n, o grop\u00f3n gianco e-a l\u00f3nga c\u00f4a forc\u00fba, o p\u00e2 'na rondan\u00ecnn-a gig\u00e0nte. \nO seu habitat\u00a0\u00e9n anbienti \u00f9midi in cian, con scarsa vegeta\u00e7i\u00f3n, cost\u00eae fang\u00f4ze, lag\u00f9nn-e, salinn-e, ma anche ter\u00e9n av\u00e8rt\u00ee, desol\u00e6, steppe, colt\u00eevi,\u00a0lont\u00e0n da l'\u00e6goa.\nL'\u00e0rea de nidifica\u00e7i\u00f3n a l'\u00e9 l'Eor\u00f6pa Meridion\u00e2le, \u00c0zia\u00a0Centroccident\u00e2le (Kazachistan, Pakistan), \u00c0frica Setentrionale; sv\u00e8rnan in \u00c0frica a S\u00f9d del Sahara.\nIn Italia o l'\u00e9 est\u00eevo e nidific\u00e0nte: Comacchio, Lago Massaciuccoli, Salinn-e de Trapani, e de Marg\u00e0ita de Sav\u00f6ia, ter\u00e9n\u00a0palud\u00f4zi da Sicilia e Sardegna.\nO se n\u00fbtre\u00a0de insetti in x\u00eauo\u00a0c\u00f3mme e rondaninn-e (into x\u00eauo no gh'\u00e9 parag\u00f3n) ma anche de larve, insetti e vermi a t\u00e6ra. \nO nid\u00ecfica in col\u00f2nie, tra Arv\u00ee e Z\u00f9gno. O n\u00eeo o l'\u00e9 'na f\u00f2setta in t\u00e6ra.\u00a0E 2-3 \u00eauve \u00e9n incob\u00e6\u00a0da-o masccio asc\u00ec\u00a0pe 17-18 giorni; i z\u00f3veni v\u00e9gnan indipendenti a l'et\u00e6 de tr\u00e6 setemann-e, ma x\u00eauan quand'\u00e0n 30-33 giorni.\nTeston\u00f2tto Bi\u00f3ndo\u00a0(\"Cursorius cursor\").\nO Teston\u00f2tto Bi\u00f3ndo\u00a0(\"Cursorius cursor\" - Latham\u00a01783; in itali\u00e0n: \"Corrione Biondo\") o l'\u00e9 'n \u00f6xello l\u00f3ngo 24-27 c\u00ectti, co-ina avert\u00fba al\u00e2re de 48-56 c\u00ectti; d\u00f2rso e \u00e2e de c\u00f4 crema-sabia, e \u00e2e \u00e0n a\u00a0p\u00f3nta de c\u00f4 neigro, e s\u00f3tta \u00e9n t\u00f9tte de c\u00f4 neigro, a somit\u00e6 da testa de c\u00f4 gr\u00eexo-celest\u00ecn, o l'\u00e0 'na \u00e7eggia de c\u00f4 gianco e 'na riga sot\u00ee de neigro ch'a parte da l'\u00e9uggio, i do\u00ee col\u00f4ri s'un\u00eescian a \"V\" der\u00ea a-o cop\u00f9sso c\u00f2llo, p\u00eato e pansa de c\u00f4 sabia, ch'o sf\u00f9mma inte ci\u00e6o-gianchin\u00e0stro, sanpe l\u00f3nghe de c\u00f4 gr\u00eexo-r\u00eauza, becco arco\u00f2u e \u00e9uggi de c\u00f4 neigro. \nO seu habitat \u00e9n cian\u00fbe arso\u00eee, ter\u00e9n sabi\u00f4zi con scarsa e bassa vegeta\u00e7i\u00f3n: 'n anbiente cosc\u00ec o ghe perm\u00e9tte de po\u00eai v\u00e9dde evento\u00e2li\u00a0pericoli, e in genere de cor\u00ee via - de chi o n\u00f3mme \"\"Corrion\"e\" - ciuf\u00ecto che pigi\u00e2 o x\u00eauo.\nDif\u00fbzo in \u00c0frica do N\u00f2rd\u00a0da-o Mar\u00f2cco a-o Kenya - a S\u00f9d\u00a0tra l'Ang\u00f2la e o Sud\u00e0frica - in M\u00e9dio \u00d2ri\u00e9nte, \u00c0zia S\u00f9d \u00d2cident\u00e2le. \u00d6xello migrat\u00f4, o passa l'inv\u00e8rno seg\u00f3ndo a f\u00e0scia gi\u00f6gr\u00e0fica d'aparten\u00e9nsa, quelli do N\u00f2rd e Est \u00c0frica atravers\u00e0n o Sahara e sv\u00e8rnan into Sahel, into S\u00f9d do Sudan e N\u00f2rd do Kenya, quelli do M\u00e9dio \u00d2riente sv\u00e8rnan inta Pen\u00eezoa \u00c0raba, quelli\u00a0\u00c0ziatici sv\u00e8rnan in \u00ccndia.\nDe passo, in Eor\u00f6pa \u00d2cident\u00e2le e Setentrion\u00e2le: Finl\u00e0ndia, Irl\u00e0nda, Gr\u00e0n Bret\u00e0gna in Mediter\u00e0nio e in Italia in sc\u00ea ci\u00e0nn-e cost\u00eae.\nO se n\u00fbtre de cole\u00f2teri, catain\u00e9tte e \u00e7entog\u00e0nbe, ch'o cat\u00fbra con br\u00e9vi c\u00f3rse e br\u00f9sche fermate.\nDo Teston\u00f2tto Bi\u00f3ndo se ricon\u00f2sce tr\u00e6 sotosp\u00eace:"}
{"id": "29691", "revid": "12052", "url": "https://lij.wikipedia.org/wiki?curid=29691", "title": "Giustini\u00e9n (fam\u00ecggia zen\u00e9ize)", "text": ""}
{"id": "29697", "revid": "12052", "url": "https://lij.wikipedia.org/wiki?curid=29697", "title": "Gr\u00e0ddo gi\u00f3rno", "text": "'N gr\u00e0ddo gi\u00f3rno o l'\u00e9 'n'unit\u00e6 de mez\u00fba do c\u00e2do, indic\u00e2 co-o sc\u00ecnbolo GG. O gr\u00e0ddo gi\u00f3rno, calcol\u00f2u pe 'na \u00e7\u00e8rta localit\u00e6, o l'\u00e9 a s\u00f3mma, in sce 'na du\u00e2ta ano\u00e2le, de s\u00f4le difer\u00e9nse giornali\u00eare poxit\u00eeve tra 'na tenperat\u00fba de b\u00e2ze, fis\u00e2 pe conven\u00e7i\u00f3n da \u00f2gni na\u00e7i\u00f3n, e a tenperat\u00fba est\u00e8rna m\u00e9dia giornali\u00eara.\nDefini\u00e7i\u00f3n.\nA n\u00f2rma UNI EN ISO 15927-6:2008 a l'\u00e9 a versci\u00f3n ofi\u00e7i\u00e2, pe-i com\u00f9n itali\u00e9n, da n\u00f2rma eorop\u00eaa EN ISO 15927-6, a l'edi\u00e7i\u00f3n do set\u00e9nbre do 2007. A n\u00f2rma a spec\u00ecfica a defini\u00e7i\u00f3n, o scist\u00eama de c\u00e0lcolo e qu\u00e9llo pi-\u00e2 prezenta\u00e7i\u00f3n di d\u00e6ti in sc\u00ea difer\u00e9nse de tenperat\u00fba som\u00e6 (i gr\u00e0ddi gi\u00f3rno), d\u00eauvi\u00e6 pe stim\u00e2 l'energ\u00eea inpi\u00eag\u00e2 into resc\u00e2dam\u00e9nto di cazam\u00e9nti. 'Sti d\u00e6ti chi s\u00f3n de s\u00f2lito espr\u00e8sci in gr\u00e0ddi \u00f4a \u00f2 gr\u00e0ddi gi\u00f3rno de resc\u00e2dam\u00e9nto, in br\u00eave \"gr\u00e0ddi \u00f4a\" \u00f2 \"gr\u00e0ddi gi\u00f3rno\".\nA f\u00f3rmola pe calcol\u00e2 i gr\u00e0ddi gi\u00f3rno a l'\u00e9 qu\u00e9lla indic\u00e2 chi de s\u00f3tta:\nformula_1\nD\u00f3nde:\nN\u00f2rme itali\u00e0nn-e.\nZa da-o 31 de dex\u00e9nbre do 1987 in It\u00e0lia gh'\u00e9 'na n\u00f2rma, a UNI 9019:1987, in sc\u00ee scist\u00eami de riparti\u00e7i\u00f3n de sp\u00e9ize de resc\u00e2dam\u00e9nto baz\u00e6 in sci\u00e2 contabiliza\u00e7i\u00f3n de unit\u00e6 de gr\u00e0ddi gi\u00f3rno. L'\u00f2biet\u00eevo da n\u00f2rma o l'\u00e9 \u00e0nche qu\u00e9llo de defin\u00ee i m\u00f2ddi pe prov\u00e2 i contabilizato\u00ee, aplich\u00e6 a inpi\u00e0nti de utiliza\u00e7i\u00f3n dot\u00e6 de regola\u00e7i\u00f3n \u00f6tom\u00e0tica centraliz\u00e2 da tenperat\u00fba do fl\u00f9sso termovet\u00f4. Qu\u00e9sta, def\u00e6ti, o d\u00eav'\u00ease, inte \u00f2gni mom\u00e9nto, propor\u00e7ion\u00e2le a-a tenperat\u00fba est\u00e8rna. O Decr\u00e9tto do Prescid\u00e9nte da Rep\u00f9brica do 26 de ag\u00f3sto do 1993, n. 412, o fa riferim\u00e9nto a 'n per\u00eeodo conven\u00e7ion\u00e2le de resc\u00e2dam\u00e9nto p\u00e6gio a 'n \u00e0nno, \u00f3ltre che a 'na tenperat\u00fba anbi\u00e9nte conven\u00e7ion\u00e2le de 20\u00a0\u00b0C.\nD\u00f3nca:\nformula_6\nCon formula_4&lt; 20\u00a0\u00b0C a indic\u00e2 a tenperat\u00fba est\u00e8rna m\u00e9dia giornali\u00eara do per\u00eeodo conven\u00e7ion\u00e2le de resc\u00e2dam\u00e9nto de formula_2 gi\u00f3rni. Qu\u00e9sto o l'incom\u00e9nsa co-i pr\u00ecmmi tr\u00e9i gi\u00f3rni consecut\u00eevi carateriz\u00e6 da 'na tenperat\u00fba m\u00e9dia giornali\u00eara ci\u00f9 b\u00e0ssa de 12\u00a0\u00b0C - a \u00f2gni m\u00f2ddo no depo\u00ee i 30 de nov\u00e9nbre - e o fin\u00ecsce co-i pr\u00ecmmi tr\u00e9i gi\u00f3rni consecut\u00eevi carateriz\u00e6 da 'na tenperat\u00fba m\u00e9dia giornali\u00eara p\u00e6gia \u00f2 ci\u00f9 \u00e2ta de 12\u00a0\u00b0C - a \u00f2gni m\u00f2ddo no pr\u00ecmma do 1\u00b0 de m\u00e0rso.\nCon 'sta unit\u00e6 de mez\u00fba chi, relat\u00eeva a-e n\u00f3rme in vig\u00f4 in sci\u00f4 resc\u00e2dam\u00e9nto de c\u00e2ze, o se peu d\u00f3nca espr\u00ecmme o bez\u00e9ugno t\u00e8rmico de 'na \u00e7\u00e8rta \u00e0rea gi\u00f6gr\u00e0fica. 'N val\u00f4 de gr\u00e0ddi gi\u00f3rno b\u00e0sso o l'\u00e9 \u00ecndice de 'n c\u00f9rto per\u00eeodo de resc\u00e2dam\u00e9nto e tenperat\u00fbe m\u00e9die giornali\u00eare vix\u00ecnn-e a qu\u00e9lla fis\u00e2 pe l'anbi\u00e9nte. Pe c\u00f3ntra, 'n val\u00f4 de gr\u00e0ddi gi\u00f3rno elev\u00f2u, o l'\u00e9 \u00ecndice de per\u00eeodi de resc\u00e2dam\u00e9nto l\u00f3nghi e tenperat\u00fbe m\u00e9die giornali\u00eare b\u00e9n b\u00e9n ci\u00f9 b\u00e0sse risp\u00e8tto a-a tenperat\u00fba conven\u00e7ion\u00e2le de riferim\u00e9nto.\nZ\u00f6ne clim\u00e0tiche.\nIn sci\u00e2 b\u00e2ze di gr\u00e0ddi gi\u00f3rno, s\u00f3n st\u00e6te defin\u00eee de z\u00f6ne clim\u00e0tiche into terit\u00f6io itali\u00e0n e i l\u00ecmiti m\u00e0scimi relat\u00eevi a-o per\u00eeodo ano\u00e2le de ezerc\u00ec\u00e7io de l'inpi\u00e0nto t\u00e8rmico e da s\u00f2 d\u00fbata giornali\u00eara de ativa\u00e7i\u00f3n asc\u00ec.\nTra i com\u00f9n itali\u00e9n, Sestriere, inta \u00e7it\u00e6 metropolit\u00e0nn-a de Tor\u00ecn, o l'\u00e9 qu\u00e9llo co-o val\u00f4 de gr\u00e0ddi gi\u00f3rno ci\u00f9 \u00e2to, p\u00e6gio a 5.165 GG, pe c\u00f3ntra o com\u00f9n de Lampedusa e Linosa, into l\u00ecbero cons\u00f2r\u00e7io comun\u00e2le de Agrig\u00e9nto, o l'\u00e0 o val\u00f4 de gr\u00e0ddi gi\u00f3rno ci\u00f9 b\u00e0sso de t\u00f9tti, p\u00e6gio a s\u00f4lo 586 GG. L'\u00e2tro com\u00f9n conpr\u00e9izo inta z\u00f6na A o l'\u00e9 Porto Empedocle, scito\u00f2u inta m\u00e6xima ecs-prov\u00ecnsa sicili\u00e0nn-a.\nN\u00f2rme de \u00e2tri st\u00e2ti.\nInte na\u00e7io\u00ecn de l\u00e9ngoa ingl\u00e9ize, i gr\u00e0ddi gi\u00f3rno s\u00f3n ciam\u00e6 \"heating degree days\", con tenperat\u00fbe conven\u00e7ion\u00e2li de riferim\u00e9nto che s\u00f3n p\u00e6gie a 18,3\u00a0\u00b0C e 15,5\u00a0\u00b0C inti St\u00e2ti Un\u00eei e 18,5\u00a0\u00b0C, 15,5\u00a0\u00b0C \u00f2p\u00fb 10\u00a0\u00b0C into R\u00e9gno Un\u00eeo.\nIn Sv\u00ecsera o l'\u00e9 conscider\u00f2u \u00f2gni gi\u00f3rno de resc\u00e2dam\u00e9nto (in s\u00eegla GR) into qu\u00e6 a tenperat\u00fba est\u00e8rna m\u00e9dia giornali\u00eara a no s\u00e9gge ci\u00f9 \u00e2ta de 12\u00a0\u00b0C, co-ina tenperat\u00fba int\u00e8rna fis\u00e2, c\u00f3mme in It\u00e0lia, a 20\u00a0\u00b0C. A \u00f2gni m\u00f2ddo gh'\u00e9 'na \u00e7\u00e8rta diferenza\u00e7i\u00f3n tra tipolog\u00eee difer\u00e9nti de costru\u00e7io\u00ecn: prez\u00e9npio pe-e c\u00e2ze de rip\u00f6zo e i uspi\u00e6 i valo\u00ee de tenperat\u00fbe m\u00e9die est\u00e8rne pigi\u00e6 in conscidera\u00e7i\u00f3n s\u00f3n t\u00f9tti qu\u00e9lli ci\u00f9 b\u00e0ssi de 14\u00a0\u00b0C, m\u00e9ntre a tenperat\u00fba int\u00e8rna conven\u00e7ion\u00e2le a l'\u00e9 fis\u00e2 a 22\u00a0\u00b0C. Seg\u00f3ndo o m\u00e6ximo raxonam\u00e9nto, a l'\u00e9 d\u00eauvi\u00e2 'na c\u00f3bia de tenperat\u00fbe de riferim\u00e9nto ci\u00f9 b\u00e0sse, rispetivam\u00e9nte de 18\u00a0\u00b0C e de 10\u00a0\u00b0C, pe loc\u00e2li c\u00f3mme dep\u00f2xiti e \u00e0ree de stoc\u00e0ggio."}
{"id": "29698", "revid": "235741", "url": "https://lij.wikipedia.org/wiki?curid=29698", "title": "Clasifica\u00e7i\u00f3n clim\u00e0tica di com\u00f9n itali\u00e9n", "text": "A clasifica\u00e7i\u00f3n clim\u00e0tica di com\u00f9n itali\u00e9n a l'\u00e9 st\u00e6ta introd\u00fbta co-o Decr\u00e9tto do Prescid\u00e9nte da Rep\u00f9brica do 26 de ag\u00f3sto do 1993, n. 412. 'Sto decr\u00e9tto chi o r\u00e9gola a progeta\u00e7i\u00f3n, l'instala\u00e7i\u00f3n, l'ezerc\u00ec\u00e7io e a manuten\u00e7i\u00f3n di inpi\u00e0nti t\u00e8rmichi di cazam\u00e9nti, con l'\u00f2biet\u00eevo de limit\u00e2 i cons\u00f9mmi de energ\u00eea, in atoa\u00e7i\u00f3n de l'art\u00eccolo 4, c\u00f2mma 4, da L\u00e9zze 9 zen\u00e2 1991, n. 10.\nL'artic\u00f2lo 2 de 'sta l\u00e9zze chi o div\u00ecdde o terit\u00f6io itali\u00e0n in s\u00eai z\u00f6ne clim\u00e0tiche, indich\u00e6 co-e l\u00e9tie da-a A a-a F, in sci\u00e2 b\u00e2ze da tenperat\u00fba est\u00e8rna m\u00e9dia giornali\u00eara. O scist\u00eama d\u00eauvi\u00f2u pe \u00f2per\u00e2 t\u00e2 divix\u00f3n o l'\u00e9 a misura\u00e7i\u00f3n di gr\u00e0ddi gi\u00f3rno (in s\u00eegla GG) ciuf\u00eeto che a localiza\u00e7i\u00f3n gi\u00f6gr\u00e0fica. Inta tab\u00e9lla A, aleg\u00e2 a 'sto decr\u00e9tto chi, gh'\u00e9 a l\u00ecsta di t\u00f9tti i com\u00f9n itali\u00e9n co-a pr\u00f2pia clasifica\u00e7i\u00f3n clim\u00e0tica.\nA z\u00f6na clim\u00e0tica inta qu\u00e6 o l'\u00e9 incl\u00fbzo 'n \u00e7\u00e8rto com\u00f9n a l'\u00e9 d\u00eauvi\u00e2 pe dec\u00ecdde pe qu\u00e0nte \u00f4e a-o gi\u00f3rno o l'\u00e9 posc\u00ecbile a\u00e7\u00e9nde o resc\u00e2dam\u00e9nto inti cazam\u00e9nti p\u00f9blichi e priv\u00e6. I sc\u00ecndichi do pr\u00f2pio com\u00f9n p\u00eauan dec\u00ecdde de alongh\u00ee, into c\u00e2xo o fo\u00eese neces\u00e2io (prez\u00e9npio pe 'n f\u00f2rte fr\u00e9ido in \u00f6t\u00f9nno e primav\u00e9ia), o per\u00eeodo ano\u00e2le d'ezerc\u00ec\u00e7io e a d\u00fbata giornali\u00eara de l'a\u00e7\u00e9nde i resc\u00e2dam\u00e9nti, comunic\u00e0ndo a decix\u00f3n a-a \u00e7itadin\u00e0nsa.\nTab\u00e9lla.\nA tab\u00e9lla chi de s\u00f3tta a rias\u00f9mme e carater\u00ecstiche pr\u00f2pie de \u00f2gni z\u00f6na clim\u00e0tica. Prez\u00e9npio, inti do\u00ee com\u00f9n che fan p\u00e0rte da z\u00f6na A, \u00f6 s\u00e6 Lampedusa e Linosa e Porto Empedocle, se p\u00eauan a\u00e7\u00e9nde i scist\u00eami de resc\u00e2dam\u00e9nto da-o 1\u00b0 de dex\u00e9nbre a-i 15 de m\u00e0rso pe 'n m\u00e0scimo de 6 \u00f4e a-o gi\u00f3rno. De f\u00eaua da 'sti per\u00eeodi chi, i inpi\u00e0nti t\u00e8rmichi p\u00eauan \u00ease ativ\u00e6 s\u00f4lo into c\u00e2xo de condi\u00e7io\u00ecn clim\u00e0tiche \u00f2 meteorol\u00f2giche che giust\u00ecfican a s\u00f2 ativa\u00e7i\u00f3n e, a \u00f2gni m\u00f2ddo, pe 'na d\u00fbata giornali\u00eara ch'a no s\u00e9gge ci\u00e0 l\u00f3nga da meit\u00e6 de qu\u00e9lla consent\u00eea inti per\u00eeodi norm\u00e2li. A d\u00fbata de l'ativa\u00e7i\u00f3n di inpi\u00e0nti de resc\u00e2dam\u00e9nto scito\u00e6 inta z\u00f6na F a d\u00eav'\u00ease a \u00f2gni m\u00f2ddo conpr\u00e9iza tra e 5:00 e-e 23:30 de \u00f2gni giorn\u00e2."}
{"id": "29699", "revid": "12052", "url": "https://lij.wikipedia.org/wiki?curid=29699", "title": "Madagascar (pel\u00eccola)", "text": "Madagascar a l'\u00e9 'na pel\u00eccola d'anima\u00e7i\u00f3n stat\u00fbnit\u00e9ise do 2005 prod\u00fba da-a DreamWorks Animation e distribo\u00eea da-a DreamWorks Pictures. In reg\u00ecsti da pel\u00eccola s\u00f3n st\u00e6ti l'Eric Darnell e o Tom McGrath m\u00e9ntre a tr\u00e0mma a l'\u00e9 st\u00e6ta scr\u00eeta da Mark Burton, Billy Frolick, o Darnell, e o McGrath. A st\u00f6ia a l'\u00e9 dedic\u00e2 a 'n gr\u00f9ppo de b\u00e9stie, e qu\u00e6 inta versci\u00f3n \u00f2rigin\u00e2le \u00e0n c\u00f3mme dopiato\u00ee Ben Stiller, Chris Rock, David Schwimmer, Jada Pinkett Smith, Sacha Baron Cohen, Cedric the Entertainer e Andy Richter, che, depo\u00ee \u00ease sc\u00e0p\u00e6 da-o z\u00f6o de Central Park, fin\u00ecscian in sce l'\u00eezoa de Madagasc\u00e0r.\nTrasm\u00ecssa pi-\u00e2 pr\u00ecmma v\u00f2tta a-i 27 de m\u00e0zzo do 2005, a pel\u00eccola a l'\u00e0 ri\u00e7ev\u00fbo da-a cr\u00ectica di giud\u00ec\u00e7\u00e7i desp\u00e6gi ma \u00f2gni m\u00f2ddo a l'\u00e9 st\u00e6ta 'n gr\u00e0n suc\u00e8sso econ\u00f2mico, divent\u00e0ndo a s\u00e8sta pel\u00eccola con ci\u00f9 inc\u00e0sci in qu\u00e9llo \u00e0nno. \"Madagascar\" o l'\u00e0 avi\u00f2u 'n inport\u00e0nte \"franchise\" asc\u00ec, o qu\u00e6 o l'incl\u00f9dde e pel\u00eccole \"Madagascar 2 - V\u00eea da l'\u00eezoa\" (2008), \"Madagascar 3 - Ri\u00e7erc\u00e6 in Eor\u00f6pa\" (2012) e \"I pingo\u00ecn de Madagascar\" (2014), \u00f3ltre che numer\u00f4ze pel\u00eccole br\u00eavi, s\u00e9rie a-a televix\u00f3n e \u00e2tro c\u00f3mme videoz\u00eaughi e atra\u00e7io\u00ecn a t\u00eama inti p\u00e0rchi de dem\u00f4a."}
{"id": "29700", "revid": "12052", "url": "https://lij.wikipedia.org/wiki?curid=29700", "title": "Rep\u00f9brica de Bielor\u00f9scia", "text": ""}
{"id": "29701", "revid": "12052", "url": "https://lij.wikipedia.org/wiki?curid=29701", "title": "Belarus", "text": ""}
{"id": "29702", "revid": "12052", "url": "https://lij.wikipedia.org/wiki?curid=29702", "title": "Rep\u00f9brica de Mold\u00e0via", "text": ""}
{"id": "29703", "revid": "12052", "url": "https://lij.wikipedia.org/wiki?curid=29703", "title": "Moldova", "text": ""}
{"id": "29709", "revid": "10132", "url": "https://lij.wikipedia.org/wiki?curid=29709", "title": "Rep\u00f9blica de Piza", "text": "A Rep\u00f9blica de P\u00eeza, conosci\u00fba asc\u00ec c\u00f3mme Pr\u00ecmma Rep\u00f9blica Piz\u00e0nn-a, a l'\u00e9 st\u00e6ta 'n ant\u00eego St\u00e2to indipend\u00e9nte exist\u00eeo da-o s\u00e9colo XI a-o XV. V\u00e8rso l'\u00e0nno 1000 P\u00eeza a l'\u00eaa divent\u00e2 unn-a de ci\u00f9 inport\u00e0nti rep\u00f9bliche mar\u00e8n itali\u00e0nn-e.\nA rep\u00f9blica piz\u00e0nn-a a l'\u00e9 nasci\u00fba into s\u00e9colo XI qu\u00e0nde, into 1081, l'imperat\u00f4 R\u00eeco IV o l'\u00e0 conc\u00e8sso a-a \u00e7it\u00e6 o dir\u00ectto de el\u00e9zze i s\u00f2 raprezent\u00e0nti. Into 1153 a Rep\u00f9blica a s'\u00e9 go\u00e2gn\u00e2 a p\u00ecnn-a outonom\u00eea pol\u00ectica. Ini\u00e7ialm\u00e9nte P\u00eeza a l'\u00e0 intescific\u00f2u i s\u00f2 tr\u00e0feghi in sci\u00f4 M\u00e2 Mediter\u00e0nio e a l'\u00e0 fin\u00eeo pe scontr\u00e2se ci\u00f9 v\u00f2tte con l'Emir\u00e2to de Sic\u00eclia e a-e pr\u00ecmme a l'\u00e0 pigi\u00e6 (985) ma d\u00f2ppo a l'\u00e0 go\u00e2gn\u00f2u into 1005 a R\u00e9ggio Cal\u00e0bria, into 1034 a B\u00f6na inte l'\u00c0frica setentrion\u00e2le, into 1064 a Pal\u00e8rmo e into 1087 a Mahdia inta Tunix\u00eea d'ancheu. Inte sta s\u00f2 pr\u00ecmma espansci\u00f3n, da-a f\u00ecn do s\u00e9colo XI, P\u00eeza a l'\u00e9 st\u00e6ta de sp\u00e9sso ale\u00e2 co-a z\u00f3vena pot\u00e9nsa di Altav\u00eclla do R\u00e9gno de Sic\u00eclia, c\u00f3mme, prez\u00e9npio, inta conqu\u00ecsta de Pal\u00e8rmo.\nInto 1016 P\u00eeza e Z\u00eana, ch'\u00eaan ale\u00e6, \u00e0n bat\u00fbo i Sarac\u00ecn e \u00e0n pigi\u00f2u qu\u00e6xi t\u00f9tto o contr\u00f2llo do M\u00e2 Tir\u00e9n. E d\u00f4e Rep\u00f9bliche mar\u00e8n \u00e0n comens\u00f2u asc\u00ec a penetra\u00e7i\u00f3n pr\u00ecmma comerci\u00e2le d\u00f2ppo pol\u00ectica inta C\u00f2rsega e inta Sard\u00e9gna. In s\u00e9colo d\u00f2ppo \u00e0n liber\u00f2u e Bale\u00e2ri e sta spedi\u00e7i\u00f3n chi a l'\u00e9 st\u00e6ta celebr\u00e2 into \"Gesta Triumphalia per Pisanos\" e inte 'n po\u00eama \u00e9pico, o \"Liber Maialichinus\", scr\u00eeti inti \u00e0nni 1113-1115.\nA Rep\u00f9blica de P\u00eeza, o qu\u00e6 p\u00f2rto a-a f\u00f4xe de l'\u00c0rno, a-o contr\u00e2io de qu\u00e9llo che p\u00f2-u ci\u00f9 se cr\u00e9dde, o no l'\u00eaa in sci\u00f4 m\u00e2, a l'\u00e9 ariv\u00e2 a-o m\u00e0scimo do s\u00f2 splend\u00f4 tra o s\u00e9colo XII e o XIII; i s\u00f2 b\u00e0rchi control\u00e2van a ci\u00f9 p\u00e0rte do Medit\u00e9r\u00e0nio \u00f2cident\u00e2le e centr\u00e2le asc\u00ec.\nMa a rivalit\u00e6 tra P\u00eeza e Z\u00eana a s'\u00e9 agrav\u00e2 into s\u00e9colo XIII e a l'\u00e9 fin\u00eea inta bat\u00e0ggia nav\u00e2le da Mel\u00f6ia (1284), conbat\u00fba pr\u00f2pio in f\u00e0ccia a-o p\u00f2rto piz\u00e0n, ch'a l'\u00e9 st\u00e6ta l'incom\u00e9nso da f\u00ecn da pot\u00e9nsa da \u00e7it\u00e6, co-a rin\u00f3n\u00e7ia a \u00f2gni pret\u00e9iza in sci\u00e2 C\u00f2rsega e co-o dov\u00e9i c\u00eade a Z\u00eana 'n p\u00e0rte da Sard\u00e9gna (1299). Pe de ci\u00f9, da-o 1323, l'\u00e9 comens\u00f2u a conqu\u00ecsta aragon\u00e9ize da Sard\u00e9gna, ch'a l'\u00e0 lev\u00f2u a-a \u00e7it\u00e6 rossocrox\u00e2 o dom\u00ecnio in sc\u00ea \"giudic\u00e2ti\" (prov\u00ecnse) de Cagliari e da Gallura."}
{"id": "29711", "revid": "1211", "url": "https://lij.wikipedia.org/wiki?curid=29711", "title": "Rep\u00f9bbrica de Pisa", "text": ""}
{"id": "29717", "revid": "12052", "url": "https://lij.wikipedia.org/wiki?curid=29717", "title": "Rep\u00f9brica de Bulgar\u00eea", "text": ""}
{"id": "29718", "revid": "12052", "url": "https://lij.wikipedia.org/wiki?curid=29718", "title": "Balgariya", "text": ""}
{"id": "29719", "revid": "12052", "url": "https://lij.wikipedia.org/wiki?curid=29719", "title": "Rep\u00f9brica de P\u00eeza", "text": ""}
{"id": "29728", "revid": "12052", "url": "https://lij.wikipedia.org/wiki?curid=29728", "title": "Rep\u00f9brica da Ma\u00e7ed\u00f2nia do N\u00f2rd", "text": ""}
{"id": "29729", "revid": "12052", "url": "https://lij.wikipedia.org/wiki?curid=29729", "title": "Makedonija", "text": ""}
{"id": "29734", "revid": "12052", "url": "https://lij.wikipedia.org/wiki?curid=29734", "title": "Gre\u00e7ia", "text": ""}
{"id": "29735", "revid": "12052", "url": "https://lij.wikipedia.org/wiki?curid=29735", "title": "Rep\u00f9brica El\u00e9nica", "text": ""}
{"id": "29736", "revid": "12052", "url": "https://lij.wikipedia.org/wiki?curid=29736", "title": "Ellada", "text": ""}
{"id": "29737", "revid": "12052", "url": "https://lij.wikipedia.org/wiki?curid=29737", "title": "Rep\u00f9brica de Alban\u00eea", "text": ""}
{"id": "29738", "revid": "12052", "url": "https://lij.wikipedia.org/wiki?curid=29738", "title": "Shqiperia", "text": ""}
{"id": "29747", "revid": "12052", "url": "https://lij.wikipedia.org/wiki?curid=29747", "title": "Monteneigro (Na\u00e7ion)", "text": ""}
{"id": "29748", "revid": "12052", "url": "https://lij.wikipedia.org/wiki?curid=29748", "title": "Crna Gora", "text": ""}
{"id": "29755", "revid": "12052", "url": "https://lij.wikipedia.org/wiki?curid=29755", "title": "Rep\u00f9brica de S\u00e8rbia", "text": ""}
{"id": "29756", "revid": "12052", "url": "https://lij.wikipedia.org/wiki?curid=29756", "title": "Srbija", "text": ""}
{"id": "29757", "revid": "12052", "url": "https://lij.wikipedia.org/wiki?curid=29757", "title": "Bosna i Hercegovina", "text": ""}
{"id": "29758", "revid": "12052", "url": "https://lij.wikipedia.org/wiki?curid=29758", "title": "Rep\u00f9brica de Cro\u00e0\u00e7ia", "text": ""}
{"id": "29759", "revid": "12052", "url": "https://lij.wikipedia.org/wiki?curid=29759", "title": "Hrvatska", "text": ""}
{"id": "29760", "revid": "12052", "url": "https://lij.wikipedia.org/wiki?curid=29760", "title": "Rep\u00f9brica de Slov\u00e9nia", "text": ""}
{"id": "29761", "revid": "12052", "url": "https://lij.wikipedia.org/wiki?curid=29761", "title": "Slovenija", "text": ""}
{"id": "29762", "revid": "12052", "url": "https://lij.wikipedia.org/wiki?curid=29762", "title": "Magyarorszag", "text": ""}
{"id": "29763", "revid": "12052", "url": "https://lij.wikipedia.org/wiki?curid=29763", "title": "Rep\u00f9brica Slov\u00e0cca", "text": ""}
{"id": "29764", "revid": "12052", "url": "https://lij.wikipedia.org/wiki?curid=29764", "title": "Slovensko", "text": ""}
{"id": "29765", "revid": "12052", "url": "https://lij.wikipedia.org/wiki?curid=29765", "title": "Ceska republika", "text": ""}
{"id": "29766", "revid": "12052", "url": "https://lij.wikipedia.org/wiki?curid=29766", "title": "G\u00eaxa de San Zorzu (Arbenga)", "text": "A g\u00eaxa de San Zorzu, (\"chiesa di San Giorgio\" in italian, asc\u00ec scr\u00ecta \"g\u00eaxa de San \u1e60or\u1e61u\") a l'\u00e8 'n' antiga g\u00eaxa mediev\u00e0le custru\u00eca in st\u00ecle rumanicu, culuc\u00e2 inta frasiun de Campugexa (cum\u00fcn de Arbenga), in lucalit\u00e0i San Zorzu, a l'internu du luc\u00e0le campusantu.\nStoia.\nSe p\u00e8nsa che in primmu scitu religiusu u s\u00e9cce z\u00e0 st\u00e0u fund\u00e0u primma de l'annu Mille, tantu che intu mediuevu a g\u00eaxa l'\u00e9a de lungu indic\u00e2 cu-u numme de \u201cSan Giorgio de pratis\u201d, a causa di pr\u00e0i ch'a sircundavan e che estendevan fin a-a ma\u00ecna. A sta parocchia chi l'\u00e9an culeg\u00e0e diferenti cum\u00fcnit\u00e0i da Ci\u00e0na arbenganese, anc\u00f6i pe-a ci\u00fc grossa parte scumpa\u00ece (C\u00e2mpu(r)a, Cravi\u00f6, R\u00f2llu), assemme (lugicam\u00e8nte) a quella de San Zorzu.\nPropriu a lucalit\u00e0i dund'a se tr\u00f6va a g\u00eaxa a l'\u00e9a indentific\u00e2 cumme in antigu sentru de vitta religiusa, culuc\u00e0u lungu 'na via de cum\u00fcnicasiun fundamentale, a Via Julia Augusta. \nPrubabilm\u00e8nte u primmu nucleu de l'edifissiu religiusu u l'\u00e9a st\u00e0u fund\u00e0u da-i muneghi benedet\u00ecn, insedi\u00e0i in scia Gain\u00e2a. Cun l'abas\u00eca bedenet\u00ecna presente in sce l'\u00ccsua a parocchia a l'ha mantegn\u00fcu ina furma de dipend\u00e8nsa dir\u00e8tta cumme priur\u00e0u, armenu fin a-u 1661, annu da fundasi\u00f9n da parocchia du sentru de Campug\u00e9xa, da-a quale San Zorzu a cumensa a dip\u00e8nde.\nDivegn\u00fca cusc\u00ec ina cum\u00e8nda da parocchia vixina, a strut\u00fca a vegne maniman abandun\u00e2, pe stu mutivu chi, nu se presentan grossi rifasimenti de et\u00e0i bar\u00f2cca. Trafurm\u00e2 in g\u00eaxa simite(r)i\u00e0le a vegne danegi\u00e2 in moddu gr\u00e0ve da-u teramottu de Di\u00e0n du 1887. St'eventu chi u porta a-a distrusi\u00f9n du campanin e da nav\u00e2 de dr\u00ecta, anche se intu cumplessu a l'\u00e8 st\u00e2 restaur\u00e2 z\u00e0 a part\u00ec dai in\u00ecssi du 1901 e poi, cun opere s\u00fccesc\u00ecve fra u 1934 e u 1936, finansi\u00e0e da-u cum\u00fcn de Arbenga.\nCarateristiche.\nL'edifissiu che veghemmu anc\u00f6i u l'\u00e8 de stile rumanicu, edific\u00e0u aturnu a-u seculu XII, ma intu cursu du tempu sun st\u00e0e f\u00e0e de mudifiche, che l'han purt\u00e0u a 'n rifasimentu g\u00f2ticu, survat\u00fcttu d\u00fcante u XIV seculu.\nEsternu.\nA faci\u00e2 da g\u00eaxa a l'\u00e8 stratific\u00e2, difatti inta parte ci\u00fc bassa l'\u00e8 de pr\u00eca, ch'a vegne da-e c\u00e2ve da z\u00f2na de Cixan e de Pe\u00e0gna, m\u00e8ntre quella de mezzu l'\u00e8 f\u00e2 cun di ma\u00f9i cr\u00fci (laterissi). Inta parte \u00e2ta se p\u00f2 vegghe poi 'na tr\u00eefura, ch'a a va r\u00e8nde ci\u00fc leg\u00eaa. Sta chi a l'\u00e8 inse\u00eca a rapresent\u00e2 a Santiscima Trinit\u00e0i, ma asc\u00ec a duggia nat\u00fca de Cristu (v\u00eau D\u00ecu e v\u00eau \u00f2mmu), cu-e due cul\u00f2nne ch'a sur\u00e9zzen. Fra l'\u00e2tru a l'\u00e9a st\u00e2 m\u00fc\u00e2 intu cursu di seculi p\u00e9 poi \u00easse turna descuv\u00e8rta d\u00fcante u N\u00f6ves\u00e8ntu.\nDa nut\u00e0 che f\u00e0scia \u00e2ta a l'\u00e8 turna in pr\u00eca de Cixan e a l'e in realt\u00e0i duv\u00fca a 'n rifassimentu du seculu XIV. Sutta a sta chi se dr\u00f6ve 'n barcun picin, cun 'na furma a cruxe. \nIn sciu l\u00e0ttu de sud-est, l'\u00e9an asc\u00ec stai ricavai \u00e2tri tr\u00e8i barcunetti (n\u00fcme(r)u ch'u va turna a reciam\u00e0 a Trinit\u00e0i) e i abscidi vegnen realiz\u00e0i de furma retangul\u00e0re, vegnen averte de mun\u00f4fore de ma\u00f9n cr\u00fcu, tampun\u00e0e intu seculu XV p\u00e9 ricav\u00e0 ci\u00fc s\u00fcperficie da r\u00e8nde afresc\u00e0bile a l'internu. U campan\u00ecn, in pr\u00ece squadr\u00e0e, u l'\u00e9a st\u00e0u ricustru\u00ecu in scia b\u00e0se de quellu rumanicu, inglub\u00e2 inta nav\u00e2 de dr\u00ecta.\nInternu.\nA l'internu a strut\u00fca a se pres\u00e8nta tr\u00e9i nav\u00e0e, in sce m\u00fcaje se tr\u00f6van poi e pit\u00fce a frescu: u c\u00eeclu u cr\u00f6ve 'n periudu cumpresu fra u XIII e u XVI seculu e u testim\u00f2nia e f\u00e2xi de svil\u00fcppu e de decad\u00e8nsa de l'edifissiu e da z\u00f4na ch'a ghe gravit\u00e0va inturnu.\nI afreschi.\nAntigamente a g\u00eaxa l'\u00e9a du t\u00fcttu rivest\u00eca de intonacu pitt\u00fc\u00e0u a culuri v\u00eevi e a ricca decurasiun a s\u00fcge(r)\u00eeva in sensu de magnificensa. \n\u00dcna de parti ci\u00fc rapresentative de l'insemme a se tr\u00f6va inta z\u00f4na de l'abscide, dund'u res\u00e2ta l'afrescu du Gi\u00fcdissiu \u00dcnivers\u00e0le, particul\u00e0re pe a s\u00f2 rapresentasiun, ispi(r)\u00e0u ae vic\u00e8nde da Div\u00ecna Cum\u00e9dia du Dante Alighi\u00eari. \nVixivam\u00e8nte u cr\u00eaa in f\u00f2rte impattu asc\u00ec a cumpusisiun du Pa(r)ad\u00eesu, cu'in st\u00eele raffin\u00e0u inta rapresentasiun de fig\u00fce, furtem\u00e8nte in cuntrapusisiun cu-e im\u00e0gini ch'e sun leg\u00e0e a l'Inf\u00e8rnu.\nPropiu questu cuntrastu u f\u00e0 cap\u00ec che u c\u00eeclu u dev'\u00easse interpret\u00e0u cun in f\u00ecn did\u00e0tticu, \u00fctile inti tempi antighi pe 'luntan\u00e0 i cristi\u00e0i da-e tentasiui du m\u00e2, int'in qu\u00e0ddru ci\u00fc gener\u00e0le de cuncesiun de l'\u00e0rte cumme a Bibbia di p\u00f4vei. \nPa asc\u00ec che a d\u00e2ta de realisasiun di dipinti a secce da rilev\u00e0 aturnu a-u 1446, \u00e0nnu indic\u00e0u inte 'n'iscrisiun in lat\u00ecn, ch'a n'ha furn\u00ecu asc\u00ec u numme du cumit\u00e8nte di afreschi, in s\u00e8rtu Ant\u00f4niu Car\u00e9sia, pri\u00fb da g\u00eaxa inte quellu periudu.\nSegundu s\u00e8rte ip\u00f2texi l'aut\u00fb di dipinti u se(r)\u00e9va Ant\u00f4niu Dragun da Muntereg\u00e2le, artista piemuntese trasfe(r)\u00ecu intu Pun\u00e8nte L\u00ecg\u00fce.\nGi\u00fcdissiu \u00dcnivers\u00e0le.\nPa(r)ad\u00eesu.\nCuluc\u00e0u inta parte de l'at\u00e2 maz\u00fb, in \u00e2tu. Chi i tr\u00f6van spassiu i duzze ap\u00f2stuli inse(r)\u00eci scimetricam\u00e8nte, set\u00e0i inte di s\u00e9ggi cu-u sguardu gi(r)\u00e0u versu u sentru da fig\u00fca, dandu in ef\u00e8ttu de pruspet\u00eeva.\nA dividde i dui gruppi se tr\u00f6va Cristu gi\u00fcdise ser\u00e0u int'ina m\u00e2ndu(r)a rez\u00fca da-i \u00e0nge(r)i, rafig\u00fc\u00e0u inte l'\u00e0ttu de 'ndic\u00e0 cu-a man drita i be\u00e2ti, m\u00e8ntre cu-a l\u00e9rca i dann\u00e0i de l'Infernu. Inte sta rapresentasiun chi u se tr\u00f6va asc\u00ec San Mich\u00ea Arc\u00e0nge(r)u, dut\u00e0u de arma\u00fca e de sp\u00e2, perch\u00e9 in quantu surd\u00e0ttu de Cristu u l'ha scunfittu u Di\u00e0u. \nVellu u rezze a ba(r)\u00e0nsa ch'a p\u00easa u ben e u m\u00e2 e a s\u00f2 pres\u00e8nsa a l'internu de l'afrescu a l'\u00e8 de fundamentale impurtansa, pe questu u l'\u00e8 pusisiunau imediatam\u00e8nte au de sutta du Segn\u00f9.\nInfernu.\nChi u vegne rapresentau in Arc\u00e0nge(r)u ch'u spuncia in mustru infern\u00e0le fra i dann\u00e0i, fra sti chi in fransescan, prubabilm\u00e8nte a indic\u00e0 u scuntru fra i diferenti urdini religiusi. U fattu u se ricul\u00eaga a-u triunfu de l'urdine di benedet\u00ecn in sci frasesc\u00e0i pe u dum\u00ecniu du cunventu de l'\u00ccsua. \nSun rapresentai in b\u00e0ssu, cun tantu de iscrisi\u00f9n,\u00a0 i s\u00e8tte pec\u00e0i (a g\u00f9a, l'ava\u00eessia, l'ac\u00eedia, l'inv\u00ecdia, a s\u00fcp\u00e8rbia, a l\u00fcss\u00fcia e a r\u00e0ggia) sensa duve(r)\u00e0 'na particulare t\u00e8cnica de pruspet\u00eeva,\u00a0 cun t\u00fctta 'na s\u00e9(r)ie de pecca\u00fbi, imprixiun\u00e0i e turment\u00e0i dai di\u00e0vi de diversa furma.\nIn urdine i primmi vegnen pun\u00eci cun e man leg\u00e0e der\u00ea a-a sch\u00eana de frunte a 'na toa 'mband\u00eca, m\u00e8ntre e s\u00e8rpi e cuns\u00fcmman 'n banchettu,\u00a0 doppu se tr\u00f6van quelli furs\u00e0i a b\u00eave l'\u00f2(r)u f\u00fczu, i fr\u00fcst\u00e0i da 'n dem\u00f4niu, i turment\u00e0i da 'na creat\u00fca mac\u00fcl\u00e2 cu-a cua de serp\u00e8nte e chi u l'\u00e8 m\u00f2rsu da 'n grifun e av\u00f4ltu da 'n'\u00e2tra s\u00e8rpe. Terminan a s\u00e9(r)ie e punisi\u00f9i di l\u00fcsu(r)i\u00fbsi, custr\u00e9tti a v\u00e9gghe in di\u00e0u au sp\u00e9ggiu e di ragi\u00e0i, turt\u00fc(r)\u00e0i cun 'na r\u00f6a dent\u00e2.\nS\u00e8mpre inte stu gr\u00fcppu rapresentat\u00ecvu ghe sun Dante e a so gu\u00ecdda: Virgiliu, che ben i sp\u00ecccan pe l'espresci\u00f9n du vultu e pe a gestualit\u00e0i de man. Inse(r)\u00eci inta sc\u00eana dund'a viul\u00e8nsa a va a defurm\u00e2 u vultu du cunte \u00dcgul\u00ecn, ch'u ruz\u00fcja a testa de l'avers\u00e2iu R\u00fcgi\u00eari.\nNav\u00e2 de dr\u00ecta.\nInta nav\u00e2 de dr\u00ecta sun uspit\u00e0e, inta z\u00f2na vixina a l'abscide, de fig\u00fce di Santi, fra e ci\u00fc antighe de t\u00fctta a g\u00eaxa, risalenti a-u seculu XIII). \nA-u fundu invece, t\u00fctta a m\u00fcaja a l'\u00e8 ucup\u00e2 da-u c\u00eeclu de st\u00f2ie de San Biaxu, dipintu aturnu a-u seculu XIV da in pit\u00fb anonimu. A rapresentasiun a s\u00eague u st\u00eele da sc\u00f6a tusc\u00e0na du Trex\u00e8ntu.\nNav\u00e2 de lerca.\nChi a l'\u00e8 cuntegn\u00fca ina de ci\u00fc v\u00e9gge testimunianse icunugrafiche de San Zorzu, inse(r)\u00ecu fra tr\u00e8i apostuli e San Cristoffa, lez\u00ecbili sulu ci\u00fc in p\u00e0rte.\nPocu de surva, l'afrescu ch'u rapresenta San Fabian, San Bastian e San Roccu. A cumplet\u00e0 a sc\u00eana a se truvava inisialm\u00e8nte 'n'iscrisiun, a\u00f9 scumparsa, ch'a ducumentava a cumit\u00e8nsa da pit\u00fca, da parte du pri\u00fb sanzurzin (1476), as\u00e8mme ai abitanti de C\u00e2mpu(r)a. \nSe vegghe asc\u00ec, pocu doppu in \u00e2tru afrescu, risal\u00e8nte au seculu XV, cun Santa Ma(r)\u00eca Madal\u00eana. \nAbscide.\nInta z\u00f4na de l'abscide, dund'u l'\u00e8 cunserv\u00e0u in antigu at\u00e2 dedic\u00e0u a-a Madonna, ghe sun i afreschi ci\u00fc res\u00e8nti chi cunserv\u00e0i, dat\u00e0i du Sinques\u00e8ntu. \nDe qualit\u00e0i inferiure rispettu a-i \u00e2tri, i testimonian a f\u00e2se de decadensa de l'edifissiu religi\u00f9su . Se inta l\u00fcn\u00e9tta truvemmu l'Asunsiun de Ma(r)\u00eca, gh'\u00e8 asc\u00ec in tr\u00eetticu cun a Vergine set\u00e2 in tr\u00f4nu ch'a tegne in br\u00e0ssu Ges\u00f9 bambin. Ai dui latti in santu in arma\u00fca (aa l\u00e9rca) e San Steva (aa dr\u00eeta). Segundu quarched\u00fcn u st\u00eele u se vixine(r)\u00eava a quellu de Pe' Gu\u00eedu da Ransu."}
{"id": "29767", "revid": "12552", "url": "https://lij.wikipedia.org/wiki?curid=29767", "title": "Ca\u0161tea d'Ulm\u00e8a", "text": "\u00c8l Ca\u0161tea d\u2019 Ulm\u00e8a (in italian \"Castello di Ormea\") l\u2019e\u0157a p\u0157\u014dppi suvo \u00e8l bulgu d\u2019 Ulm\u00e8a, l\u2019e\u0157a \u0161t\u00e0 focciu a paltia da u X seculu.\n\u0160t\u014d\u0157ia.\nU s\u2019 pensa ch\u00e8 \u2018l ca\u0161tea u s\u00e8ggh\u00e8 \u0161t\u00e0 focciu \u2018ntulnu a u X seculu, p\u2019l dif\u00e8ndo Ulm\u00e8a dai Sa\u0157as\u0305c\u0305\u00ee \u00e8 da j Ungari.\nL\u2019 e\u0157a p\u04e7\u04e7 fultific\u00e0 \u2018n div\u00e8lse v\u014dte, sutta i Malches\u0305c\u0305i d\u2019 Zevo \u2018ntl XIII seculu. \u2018N palticuloa cun \u00e8l malch\u00e8s\u00e8 Giolgio II u Nanu, ch\u2019 l\u2019 av\u00e8va focciu fultificoa asc\u00ec \u00e8l bulgu d\u2019 Ulm\u00e8a cun i mi\u0157ogni d\u2019 cinta.\n\u2018N' t\u014dccu \u2018mpultonte p\u2019l u \u0161vil\u00fcppu d\u00e2 dif\u00e8sa l\u2019e\u0157a \u0161t\u00e0 focciu dal malch\u00e8s\u00e8 Garcilasco, \u2018nt\u02cb\u00fb 1538, quonde \u00e8l ca\u0161tea l\u2019e\u0157a \u0161t\u00e0 \u2018ng\u0157and\u00ec \u00e8 j\u2019 e\u0157o \u0161toi foccie ina se\u0157ie d\u2019 t\u00fbri e ba\u0161tiui.\n\u2018Ntl 1625 \u00e8l P\u0157inzi M\u00fb\u0157izzi d\u2019 Sav\u014dia, ch\u2019 l\u2019 av\u00e8va cat\u00e0 a fultificaziun, u \u0157\u2019av\u00e8va finia cun t\u0157ai t\u00fbriui ch\u2019 j\u2019 av\u00e8vo d\u2019l fe\u0157itojie, p\u2019l p\u00e8a d\u00fbv\u0157oa d\u2019l bucche da f\u00f6u: \u00fcn a punente, \u00fcn a me\u0292ud\u00ec \u00e8 in ot\u0157u a levonte.\nA me\u0292\u0292an\u00f6cc\u1ecbe \u0157\u2019e\u0157a \u0161t\u00f4 foccia in ot\u0157a c\u00e0, p\u2019l li cu\u0161toddi, nvelsu matin u j\u2019e\u0157a ina z\u014dna p\u2019l li feudato\u0157i.\nA cu\u0161t\u0157uziun a n\u2019 \u00e8 moi \u0161t\u00f4 duv\u0157\u00f4 \u2018m\u2019 c\u00e0 dai scignu\u0157i d\u2019l p\u014d\u0161tu, vi\u0161tu ch\u2019 a s\u2019lviva p\u2019l a dif\u00e8sa. I malch\u00e8s\u0305c\u0305i, scignu\u0157i d\u2019 Ulm\u00e8a j\u2019 av\u00e8vo, cum\u2019 c\u00e0, in palazettu\u2019n via Tonno.\nCun l'arivu d\u00ee suldoi f\u0157anz\u00e8s\u0305c\u0305i \u00e8 l'occupaziun d\u2019 Ulm\u00e8a da\u0157a fine d\u2019l 1794, sutt\u2019 a guidda d\u2019l gene\u0157oa Rusca, \u00e8l ca\u0161tea (doppu a r\u00e8sa d\u2019l cumandonte ulmio\u0161cu) l\u2019e\u0157a \u0161t\u00e0 t\u0157a\u0161fulm\u00e0 \u2018nt\u2019 in u\u0161pioa militoa, \u00e8 d\u014dppu \u0161mant\u2019l\u00e0 dai f\u0157anzes\u0305c\u0305i.\n\u2018Ntl\u2019 1795 i l\u2019av\u00e8vo camp\u00e0 \u0292\u00fc\u2019 cun \u00e8l mine, ch\u2019 j\u2019 av\u00e8vo focc\u1ecbu donni al c\u00e0 dap\u00e8, p\u2019\u0157 uldine d\u00fb gene\u0157oa Mollis."}
{"id": "29768", "revid": "12052", "url": "https://lij.wikipedia.org/wiki?curid=29768", "title": "Rep\u00f9brica de Pol\u00f2nia", "text": ""}
{"id": "29769", "revid": "12052", "url": "https://lij.wikipedia.org/wiki?curid=29769", "title": "Polska", "text": ""}
{"id": "29772", "revid": "12052", "url": "https://lij.wikipedia.org/wiki?curid=29772", "title": "Lituannia", "text": ""}
{"id": "29774", "revid": "12052", "url": "https://lij.wikipedia.org/wiki?curid=29774", "title": "Rep\u00f9brica de Lito\u00e0nia", "text": ""}
{"id": "29775", "revid": "12052", "url": "https://lij.wikipedia.org/wiki?curid=29775", "title": "Lietuva", "text": ""}
{"id": "29776", "revid": "12052", "url": "https://lij.wikipedia.org/wiki?curid=29776", "title": "Lett\u00f2nnia", "text": ""}
{"id": "29778", "revid": "12052", "url": "https://lij.wikipedia.org/wiki?curid=29778", "title": "Rep\u00f9brica de Let\u00f2nia", "text": ""}
{"id": "29779", "revid": "12052", "url": "https://lij.wikipedia.org/wiki?curid=29779", "title": "Latvija", "text": ""}
{"id": "29780", "revid": "12052", "url": "https://lij.wikipedia.org/wiki?curid=29780", "title": "Rep\u00f9brica d'Est\u00f2nia", "text": ""}
{"id": "29781", "revid": "12052", "url": "https://lij.wikipedia.org/wiki?curid=29781", "title": "Eesti", "text": ""}
{"id": "29782", "revid": "12052", "url": "https://lij.wikipedia.org/wiki?curid=29782", "title": "Rep\u00f9brica de Finl\u00e0ndia", "text": ""}
{"id": "29783", "revid": "12052", "url": "https://lij.wikipedia.org/wiki?curid=29783", "title": "Suomi", "text": ""}
{"id": "29784", "revid": "12052", "url": "https://lij.wikipedia.org/wiki?curid=29784", "title": "R\u00e9gno de Sv\u00e9\u00e7ia", "text": ""}
{"id": "29785", "revid": "12052", "url": "https://lij.wikipedia.org/wiki?curid=29785", "title": "Sverige", "text": ""}
{"id": "29786", "revid": "12052", "url": "https://lij.wikipedia.org/wiki?curid=29786", "title": "R\u00e9gno de Norv\u00e9ggia", "text": ""}
{"id": "29787", "revid": "12052", "url": "https://lij.wikipedia.org/wiki?curid=29787", "title": "Danmark", "text": ""}
{"id": "29788", "revid": "12052", "url": "https://lij.wikipedia.org/wiki?curid=29788", "title": "Rep\u00f9brica d'\u00c0ostria", "text": ""}
{"id": "29789", "revid": "12052", "url": "https://lij.wikipedia.org/wiki?curid=29789", "title": "Osterreich", "text": ""}
{"id": "29790", "revid": "12052", "url": "https://lij.wikipedia.org/wiki?curid=29790", "title": "Prin\u00e7ip\u00e2to do Liechtenstein", "text": ""}
{"id": "29791", "revid": "12052", "url": "https://lij.wikipedia.org/wiki?curid=29791", "title": "Confedera\u00e7i\u00f3n Sv\u00ecsera", "text": ""}
{"id": "29793", "revid": "12052", "url": "https://lij.wikipedia.org/wiki?curid=29793", "title": "Rep\u00f9brica Fran\u00e7\u00e9ize", "text": ""}
{"id": "29794", "revid": "12052", "url": "https://lij.wikipedia.org/wiki?curid=29794", "title": "France", "text": ""}
{"id": "29795", "revid": "12052", "url": "https://lij.wikipedia.org/wiki?curid=29795", "title": "Espa\u00f1a", "text": ""}
{"id": "29796", "revid": "12052", "url": "https://lij.wikipedia.org/wiki?curid=29796", "title": "R\u00e9gno de Sp\u00e0gna", "text": ""}
{"id": "29800", "revid": "12052", "url": "https://lij.wikipedia.org/wiki?curid=29800", "title": "P\u00f2rtogallo", "text": ""}
{"id": "29802", "revid": "12052", "url": "https://lij.wikipedia.org/wiki?curid=29802", "title": "Prin\u00e7ip\u00e2to de And\u00f2ra", "text": ""}
{"id": "29803", "revid": "12052", "url": "https://lij.wikipedia.org/wiki?curid=29803", "title": "Rep\u00f9brica de M\u00e2ta", "text": ""}
{"id": "29804", "revid": "12052", "url": "https://lij.wikipedia.org/wiki?curid=29804", "title": "San Marein", "text": ""}
{"id": "29805", "revid": "12052", "url": "https://lij.wikipedia.org/wiki?curid=29805", "title": "Rep\u00f9brica de S\u00e0n Mar\u00ecn", "text": ""}
{"id": "29806", "revid": "12052", "url": "https://lij.wikipedia.org/wiki?curid=29806", "title": "\u00c9oro", "text": ""}
{"id": "29813", "revid": "12052", "url": "https://lij.wikipedia.org/wiki?curid=29813", "title": "Nederland", "text": ""}
{"id": "29814", "revid": "12052", "url": "https://lij.wikipedia.org/wiki?curid=29814", "title": "R\u00e9gno do B\u00e8lgio", "text": ""}
{"id": "29815", "revid": "12052", "url": "https://lij.wikipedia.org/wiki?curid=29815", "title": "Belgi\u00eb", "text": ""}
{"id": "29816", "revid": "12052", "url": "https://lij.wikipedia.org/wiki?curid=29816", "title": "Belgique", "text": ""}
{"id": "29817", "revid": "12052", "url": "https://lij.wikipedia.org/wiki?curid=29817", "title": "Belgien", "text": ""}
{"id": "29818", "revid": "12052", "url": "https://lij.wikipedia.org/wiki?curid=29818", "title": "Granduc\u00e2to de Lusenb\u00f9rgo", "text": ""}
{"id": "29819", "revid": "12052", "url": "https://lij.wikipedia.org/wiki?curid=29819", "title": "L\u00ebtzebuerg", "text": ""}
{"id": "29820", "revid": "12052", "url": "https://lij.wikipedia.org/wiki?curid=29820", "title": "United Kingdom", "text": ""}
{"id": "29821", "revid": "12052", "url": "https://lij.wikipedia.org/wiki?curid=29821", "title": "R\u00e9gno Un\u00eeo de Gr\u00e0n Bret\u00e0gna e Irl\u00e0nda do N\u00f2rd", "text": ""}
{"id": "29822", "revid": "12052", "url": "https://lij.wikipedia.org/wiki?curid=29822", "title": "\u00cezoa d'Irl\u00e0nda", "text": ""}
{"id": "29825", "revid": "12052", "url": "https://lij.wikipedia.org/wiki?curid=29825", "title": "\u00c9ire", "text": ""}
{"id": "29829", "revid": "12052", "url": "https://lij.wikipedia.org/wiki?curid=29829", "title": "Deutschland", "text": ""}
{"id": "29839", "revid": "12052", "url": "https://lij.wikipedia.org/wiki?curid=29839", "title": "Mar\u00ecnn-a Zen\u00e9ize", "text": "A Mar\u00ecnn-a Zen\u00e9ize, indic\u00e2 co-o n\u00f3mme de Fl\u00f2tta Zen\u00e9ize asc\u00ec, a l'\u00e9 st\u00e6ta l'arm\u00e2 da m\u00e2 de f\u00f2rse milit\u00e2ri da Rep\u00f9blica de Z\u00eana. A part\u00ee da-o s\u00e9colo XI a mar\u00ecnn-a a l'\u00e0 av\u00fbo o c\u00f3npito de prot\u00e9zze i inter\u00e8sci da Rep\u00f9blica e de proiet\u00e2 o s\u00f2 pot\u00eare into Mediter\u00e0nio e into M\u00e2 N\u00e9igro. Into c\u00f3rso di s\u00e9coli a l'\u00e0 zug\u00f2u 'n r\u00f2llo cru\u00e7i\u00e2le inta st\u00f6ia de Z\u00eana c\u00f3mme Scign\u00f4a do M\u00e2 e pot\u00e9nsa comerci\u00e2le mar\u00ectima.\nA s\u00f2 inport\u00e0nsa a s'\u00e9 progresivam\u00e9nte amerm\u00e2 tra i s\u00e9coli XVII e XVIII, per\u00eeodo into qu\u00e6 o prin\u00e7ip\u00e2le mot\u00f4 econ\u00f2mico da na\u00e7i\u00f3n o l'\u00eaa divent\u00f2u l'ativit\u00e6 banc\u00e0ria, ciuf\u00eeto che qu\u00e9lla comerci\u00e2le.\nA mar\u00ecnn-a zen\u00e9ize a l'\u00e9 st\u00e6ta a-a f\u00ecn desmantel\u00e2 inte l'\u00e0nno 1815 apr\u00eauvo a-a fors\u00e2 anesci\u00f3n da Rep\u00f9blica a-o r\u00e9gno de Sard\u00e9gna.\nSt\u00f6ia.\nFonda\u00e7i\u00f3n.\nC\u00e9ntro comerci\u00e2le za inte l'et\u00e6 ant\u00eega, l'econom\u00eea da \u00e7it\u00e6 de Z\u00eana a l'\u00eaa baz\u00e2 in sc\u00ee tr\u00e0feghi marit\u00ecmi e i com\u00e8rci. Apr\u00eauvo a sti f\u00e6ti chi a pirater\u00eea a raprezent\u00e2va 'na s\u00e9ria min\u00e0ccia pe-i merc\u00e0nti zen\u00e9ixi, che pag\u00e2van de gr\u00f2sse s\u00f3mme pi-\u00e2 segu\u00e9ssa di s\u00f2 b\u00e0rchi. \u00c0nche Z\u00eana m\u00e6xima a l'\u00eaa vulner\u00e0bile a-i at\u00e0cchi di pir\u00e0tti, f\u00e6to m\u00ecsso in ci\u00e6o inte l'\u00e0nno 935, qu\u00e0nde 'na fl\u00f2tta sarac\u00ecnn-a goid\u00e2 da-o Ya'qub ibn Ishaq al-Tamimi a l'\u00e0 sachez\u00f2u a \u00e7it\u00e6. L'incursci\u00f3n mosulm\u00e0nn-a a l'\u00e0 d\u00f3nca sponci\u00f2u a-a realiza\u00e7i\u00f3n de inport\u00e0nti dif\u00e9ize into p\u00f2rto, renov\u00e0ndo l'inter\u00e8sse inte 'na mar\u00ecnn-a mercant\u00eele arm\u00e2 ch'a batugi\u00e9sse costantem\u00e9nte o M\u00e2 L\u00ecgure. Inte l'\u00e0nno 1005, co-ina s\u00e9rie de rif\u00f3rme, s'\u00e9 comens\u00f2u a-afid\u00e2 o gov\u00e8rno da \u00e7it\u00e6 a 'n c\u00f3nsole da-a c\u00e0rega ch'a du\u00e2va qu\u00e0rche \u00e0nno, nomin\u00f2u tra i ci\u00f9 r\u00eccchi merc\u00e0nti e propi\u00eat\u00e2i de t\u00e6re da \u00e7it\u00e6.\nA z\u00f3vena Rep\u00f9blica, divent\u00e2 do t\u00f9tto indipend\u00e9nte p\u00f6co d\u00f2ppo, a l'\u00eaa d\u00f3nca domin\u00e2 da-e necescit\u00e6 e i inter\u00e8sci de conpagn\u00eee de com\u00e8rcio, co-a mar\u00ecnn-a ch'a l'\u00eaa divent\u00e2 fondament\u00e2le pi-\u00e2 segu\u00e9ssa da n\u00eauva Scign\u00f4a do M\u00e2. S'\u00e9 d\u00f3nca comens\u00f2u a nomin\u00e2 'n \"\u00e2to amir\u00e0lio\", che ins\u00e9mme a-o gov\u00e8rno o l'\u00e0iva o c\u00f3npito de cordin\u00e2 e a\u00e7io\u00ecn da mar\u00ecnn-a, gr\u00e0\u00e7ie a-a qu\u00e6 za into s\u00e9colo XI o M\u00e2 L\u00ecgure intr\u00eago o l'\u00eaa control\u00f2u da-i zen\u00e9ixi. A \u00f2gni m\u00f2ddo, a pr\u00ecmma fl\u00f2tta da Rep\u00f9blica a l'\u00eaa form\u00e2 de b\u00e0rchi ac\u00e0t\u00e6 e apixon\u00e6 da \u00e7itad\u00ecn zen\u00e9ixi, c\u00f3mme merc\u00e0nti e pesco\u00e9i, e no gh'\u00eaa go\u00e6i b\u00e0rchi da go\u00e6ra propiam\u00e9nte d\u00eeti. C\u00f3mme t\u00e2, into s\u00e9colo XI a fl\u00f2tta a l'\u00eaa sorviat\u00f9tto releg\u00e2 a-a prote\u00e7i\u00f3n di com\u00e8rci di r\u00eccchi zen\u00e9ixi, che contino\u00e2van a domin\u00e2 a polit\u00ecca e l'econom\u00eea da Rep\u00f9blica. E inte qu\u00e9lli \u00e0nni gh'\u00e9 i pr\u00ecmmi interv\u00e9nti da fl\u00f2tta in de a\u00e7io\u00ecn c\u00f3ntra i pir\u00e0tti mosulm\u00e0n, c\u00f3mme qu\u00e9lli de l'emir\u00e2to agl\u00e0bide, scito\u00f2u inte l'\u00c0frica do N\u00f2rd. D\u00f2ppo i v\u00e0rri \u00e0nni de rem\u00e9sci caxon\u00e6 da-a conqu\u00ecsta Norm\u00e0nn-a da b\u00e0ssa It\u00e0lia, a mar\u00ecnn-a zen\u00e9ize a l'\u00e0 parte\u00e7ip\u00f2u, ins\u00e9mme a qu\u00e9lle de Amalfi e do St\u00e2to Pontif\u00ecccio, a-a spedi\u00e7i\u00f3n inandi\u00e2 da-a Rep\u00f9blica de P\u00eeza c\u00f3ntra a \u00e7it\u00e6 de Mahdia inte l'\u00e0nno 1087.\nCon l'\u00f2rganiza\u00e7i\u00f3n de pr\u00ecmme crox\u00e6, a part\u00ee da-o 1095, l'\u00e9 incomens\u00f2u 'n per\u00eeodo de gr\u00e0n rich\u00e9ssa pe Z\u00eana. Def\u00e6ti, apr\u00eauvo a-a necescit\u00e6 de mand\u00e2 ci\u00f9 f\u00f2rse milit\u00e2ri pi-\u00e2 conqu\u00ecsta da T\u00e6ra S\u00e0nta e, ci\u00f9 av\u00e0nti, pi-\u00e2 dif\u00e9iza di st\u00e2ti crox\u00e6 asc\u00ec, i zen\u00e9ixi s\u00f3n ri\u00easc\u00eei a \u00f2tegn\u00ee di gr\u00e9ndi go\u00e2gni co-o trasp\u00f2rto de tr\u00f9ppe cresti\u00e0nn-e da l'Eor\u00f6pa. Pe megio\u00e2 l'agi\u00f9tto a-i cresti\u00e9n into c\u00f3rso da Pr\u00ecmma Crox\u00e2, s'\u00eaa inandi\u00f2u 'na squ\u00e0ddra de d\u00f3zze gal\u00eae descceg\u00e6 in T\u00e6ra S\u00e0nta. Sti b\u00e0rchi chi \u00e0ivan l'inport\u00e0nte c\u00f3npito de contrast\u00e2 a min\u00e0ccia raprezent\u00e2 da-a mar\u00ecnn-a sarac\u00ecnn-a, \u00f2tegn\u00ecndo c\u00f3ntra de l\u00ea de inport\u00e0nti vit\u00f6ie c\u00f3mme a cat\u00fba de 'na s\u00f2 fl\u00f2tta into p\u00f2rto de B\u00e9irot inta Pr\u00ecmma Crox\u00e2. Inte qu\u00e9lli \u00e0nni a fam\u00ecggia zen\u00e9ize di Inbri\u00e6ghi a l'\u00eaa divent\u00e2 as\u00e6 avox\u00e2 in T\u00e6ra S\u00e0nta apr\u00eauvo a-e s\u00f2 inpr\u00e9ize, in particol\u00e2 pi-\u00e2 go\u00ecdda de 'n at\u00e0cco di zen\u00e9ixi da-o m\u00e2 into c\u00f3rso do Bl\u00f2cco de Tr\u00ecpoli. \u00d3ltre a-av\u00e9i ri\u00e7ev\u00fbo gr\u00e9nde rich\u00e9sse da-i capit\u00e0nni crox\u00e6, a Rep\u00f9blica a l'\u00eaa cosc\u00ec ri\u00easc\u00eea a stabil\u00ee v\u00e0rie col\u00f2nie comerci\u00e2li inti m\u00e2 Mediter\u00e0nio e N\u00e9igro. Pe de ci\u00f9, a \u00e7it\u00e6 de Gibel\u00e9tto, into terit\u00f6io do mod\u00e8rno L\u00ecbano, a l'\u00eaa pas\u00e2 do t\u00f9tto sott'a-o contr\u00f2llo zen\u00e9ize, co-a Rep\u00f9blica ch'a l'\u00e0iva asc\u00ec 'n t\u00e9rso di dir\u00ectti in sc\u00ee go\u00e2gni prod\u00fbti da-a \u00e7it\u00e6 de S\u00e0n Gio\u00e2ne d'\u00c2cri. D\u00f2ppo a conqu\u00ecsta cresti\u00e0nn-a da z\u00f6na a fl\u00f2tta a l'\u00e0 av\u00fbo sorviat\u00f9tto o c\u00f3npito de dif\u00e9nde i p\u00f2rti dond'a l'\u00eaa \u00f2rmez\u00e2. A-o prin\u00e7\u00ecpio do s\u00e9colo XII a mar\u00ecnn-a zen\u00e9ize a l'\u00e0 parte\u00e7ip\u00f2u a-a spedi\u00e7i\u00f3n piz\u00e0nn-a do 1113-1115 inte \u00cezoe Bale\u00e2ri pe destr\u00fbe e b\u00e2ze di pir\u00e0tti de Mai\u00f2rca.\nInta s\u00f2 pr\u00ecmma f\u00e2ze, a fl\u00f2tta zen\u00e9ize a l'\u00eaa baz\u00e2 prin\u00e7ipalm\u00e9nte in sce do\u00ee t\u00eepi de gal\u00eae; \u00f6 s\u00e6 unn-a ci\u00f9 gr\u00f2ssa ch'a repigi\u00e2va e l\u00ecnie do drom\u00f3n bizant\u00ecn e unn-a ci\u00f9 pic\u00ecnn-a sc\u00ecmile a-e \u00e2tre gal\u00eae itali\u00e0nn-e. A fl\u00f2tta a l'\u00eaa conplet\u00e2 da 'n \u00e7\u00e8rto n\u00f9mero de b\u00e0rchi merc\u00e2ntili arm\u00e6 d'ar\u00e9nbo, do t\u00eepo ciam\u00f2u \"c\u00f2cca\". In particol\u00e2, apr\u00eauvo a-a fa\u00e7ilit\u00e6 co-a qu\u00e6 in t\u00e9npo de go\u00e6ra se convert\u00eevan e gal\u00eae mercant\u00eeli in milit\u00e2ri, a mar\u00ecnn-a zen\u00e9ize a f\u00e2va l\u00e0rgo \u00fbzo de sta r\u00e0zza de b\u00e0rchi.\nGo\u00e6re comerci\u00e2li.\n\u00d3ltre a-e \u00f2pera\u00e7io\u00ecn d'ar\u00e9nbo a-e go\u00e6re in T\u00e6ra S\u00e0nta, a mar\u00ecnn-a a l'\u00e0 zug\u00f2u 'n r\u00f2llo fondament\u00e2le inta rivalit\u00e6 tra i zen\u00e9ixi e a vix\u00ecnn-a Rep\u00f9blica de P\u00eeza, co-a qu\u00e6 \u00eaan in conpeti\u00e7i\u00f3n p\u00f2-u contr\u00f2llo da C\u00f2rsega e da Sard\u00e9gna. A l'\u00eaa 'na pr\u00e0tica b\u00e9n b\u00e9n com\u00f9n qu\u00e9lla d'atac\u00e2 i tr\u00e0feghi comerci\u00e2li di riv\u00e2li, co-i zen\u00e9ixi ch'\u00e0n f\u00eeto inpar\u00f2u c\u00f3mme danez\u00e2 i nem\u00eexi e, into m\u00e6ximo t\u00e9npo, dif\u00e9nde i s\u00f2 b\u00e0rchi. Inte l'\u00e0nno 1119 'na squ\u00e0ddra nav\u00e2le zen\u00e9ize a l'\u00e0 atac\u00f2u 'n conv\u00f2lio mercant\u00eele piz\u00e0n, e qu\u00e9sto o l'\u00e9 st\u00e6to o prin\u00e7\u00ecpio da pr\u00ecmma go\u00e6ra fra P\u00eeza e Z\u00eana. A \u00f2gni m\u00f2ddo sta pr\u00ecmma bat\u00e0ggia a l'\u00e9 fin\u00eea s\u00e9nsa 'n ci\u00e6o vincit\u00f4, e qu\u00e9sto \u00e0 port\u00f2u a qu\u00e6xi 'n s\u00e9colo de \u00e0tti de pirater\u00eea e at\u00e0cchi tra e d\u00f4e rep\u00f9bliche p\u00f2-u contr\u00f2llo in sce l'\u00eezoa c\u00f2rsa e qu\u00e9lla s\u00e0rda. Inti \u00e0nni tr\u00e9nta do s\u00e9colo XIII l'\u00e9 comens\u00f2u 'na go\u00e6ra no diciar\u00e2 tra e d\u00f4e \u00e7it\u00e6, agrav\u00e2 da-o ci\u00f9 gr\u00e0nde confl\u00ectto tra Ranp\u00ecn e Mascher\u00e6. Apr\u00eauvo a-o f\u00f2rte lig\u00e0mme tra a \u00e7it\u00e6 tosc\u00e0nn-a e o S\u00e2cro Inperat\u00f4 Rom\u00e2no, Z\u00eana a l'\u00e0 dov\u00fbo atrov\u00e2 di ale\u00e6 a l'\u00e8stero, e a s'\u00e9 ale\u00e2 cosc\u00ec co-o P\u00e0ppa co-o mand\u00e2ghe, in s\u00e9gno d'ar\u00e9nbo a-a c\u00e0oza pap\u00e2le, 'na fl\u00f2tta pe trasport\u00e2 'n'arm\u00e2 de Ranp\u00ecn a R\u00f3mma. Ma i Mascher\u00e6 \u00e0n scov\u00e8rto i man\u00e9zzi di s\u00f2 nem\u00eexi, e \u00e0n mand\u00f2u cosc\u00ec 'na fl\u00f2tta piz\u00e0nn-a a intercet\u00e2 i zen\u00e9ixi: o sc\u00f3ntro o l'\u00e9 avegn\u00fbo inta cosc\u00ec d\u00eeta bat\u00e0ggia do G\u00ecglio do 1241. Ralent\u00e2 da-o c\u00e0rego e da-i pasag\u00ea trasport\u00e6, a mar\u00ecnn-a zen\u00e9ize a l'\u00e0 av\u00fbo tr\u00e6 gal\u00eae afond\u00e6, ci\u00f9 \u00e2tre 27 catur\u00e6 inte qu\u00e9lla \u00f2cax\u00f3n. A \u00f2gni m\u00f2ddo, a seg\u00f3nda go\u00e6ra con P\u00eeza a l'\u00e9 fin\u00eea co-o rit\u00f3rno a-o \"status quo\" into 1243.\nInto Mediter\u00e0nio de lev\u00e0nte o confl\u00ectto tra i merc\u00e0nti zen\u00e9ixi e vene\u00e7i\u00e9n de \u00c2cri o l'\u00e0 port\u00f2u a-o scc\u00e9uppo da cosc\u00ec d\u00eeta go\u00e6ra de S\u00e0n S\u00e2ba, conbat\u00fba tra o 1256 e o 1270. Inte sta go\u00e6ra chi a mar\u00ecnn-a zen\u00e9ize a l'\u00e0 pat\u00eeo 'na s\u00e9rie de bat\u00f2ste in bat\u00e0gge in c\u00e0npo av\u00e8rto c\u00f3ntra Ven\u00e9\u00e7ia e d\u00f3nca a s'\u00e9 dedic\u00e2 sorviat\u00f9tto a atac\u00e2 i conv\u00f2lli mercant\u00eeli ciuf\u00eeto che i b\u00e0rchi da go\u00e6ra. E d\u00fbe bat\u00f2ste pat\u00eee c\u00f3ntra piz\u00e9n e vene\u00e7i\u00e9n \u00e0n momentaniam\u00e9nte \u00f2stacol\u00f2u e anbi\u00e7io\u00ecn di zen\u00e9ixi ma, pe c\u00f3ntra, \u00e0n in sci\u00e2 f\u00ecn port\u00f2u a-a crea\u00e7i\u00f3n de 'na mar\u00ecnna da go\u00e6ra dedic\u00e2 a-o serv\u00ec\u00e7io da Rep\u00f9blica. S'\u00e9 d\u00f3nca comens\u00f2u a costro\u00ee de gal\u00eae ci\u00f9 gr\u00e9nde int\u00e0nto che vegn\u00eevan d\u00e6ti magio\u00ee pot\u00eari a l'\u00c2to Amir\u00e0lio; co-\u00ee avox\u00e6 balestr\u00ea zen\u00e9ixi che comens\u00e2van a \u00ease incl\u00fbxi inte ci\u00f9sme di b\u00e0rchi da go\u00e6ra asc\u00ec. Qu\u00e0nde in sci\u00e2 f\u00ecn l'\u00e9 scciup\u00f2u a t\u00e8rsa go\u00e6ra piz\u00e0n-zen\u00e9ize, a renov\u00e2 fl\u00f2tta de Z\u00eana a l'\u00e0 d\u00e6to 'na gr\u00e0nde bat\u00f2sta a-i tosch\u00e9n inta bat\u00e0ggia da Mel\u00f6ia do 1284. Con sta vit\u00f6ia chi, inta qu\u00e6 i zen\u00e9ixi \u00e0n catur\u00f2u 37 gal\u00eae piz\u00e0nn-e e 9.000 main\u00e6, a Rep\u00f9blica de Z\u00eana a l'\u00ea divent\u00e2 a ci\u00f9 gr\u00e0nde pot\u00e9nsa nav\u00e2le do Mediter\u00e0nio de pon\u00e9nte.\nCon P\u00eeza ch'a l'\u00ea fin\u00eea in f\u00f3rte cr\u00eexi, Z\u00eana a s'\u00e9 f\u00eeto spanteg\u00e2 in C\u00f2rsega e inta Sard\u00e9gna do n\u00f2rd. Inte l'\u00e0nno 1266 i merc\u00e0nti zen\u00e9ixi \u00e0n acat\u00f2u a \u00e7it\u00e6 de C\u00e0ffa da-o Khan\u00e2to da Str\u00e9uppa d'\u00d6o, e d\u00f2ppo \u00e0n av\u00e8rto de n\u00eauve col\u00f2nie comerci\u00e2li into M\u00e2 N\u00e9igro e inti terit\u00f6i de l'Inp\u00earo bizant\u00ecn. Qu\u00e9sta espansci\u00f3n a l'\u00e0 port\u00f2u Z\u00eana a intr\u00e2 in confl\u00ectto dir\u00e9tto co-a Rep\u00f9blica de Ven\u00e9\u00e7ia, ch'a l'\u00e0iva l\u00ea asc\u00ec di inter\u00e8sci inta z\u00f6na. A rivalit\u00e6 tra e d\u00f4e rep\u00f9bliche a l'\u00e0 in sci\u00e2 f\u00ecn port\u00f2u a-o scc\u00e9uppo da pr\u00ecmma go\u00e6ra vene\u00e7i\u00e0n-zen\u00e9ize into 1296, \u00e0nno qu\u00e0nde a fl\u00f2tta l\u00ecgure a l'\u00eaa form\u00e2 de b\u00e9n 125 gal\u00eae. A \u00f2gni m\u00f2ddo, a desp\u00e6to da superiorit\u00e6 num\u00e9rica in sci\u00e2 mar\u00ecnn-a vene\u00e7i\u00e0nn-a, a fl\u00f2tta de Z\u00eana a no ri\u00easc\u00eeva a intercet\u00e2la, co-i merc\u00e0nti da \u00e7it\u00e6 che comens\u00e2van a pat\u00ee di gr\u00f2sci d\u00e0nni a-i pr\u00f2ppi com\u00e8rci. A-a f\u00ecn, e d\u00f4e fl\u00f2tte se s\u00f3n scontr\u00e6 into 1298 co-\u00eena gr\u00e0nde bat\u00e0ggia into M\u00e2 Adri\u00e0tico, d\u00e2-ar\u00e9nte a l'\u00eezoa cro\u00e2ta de Cors\u00f2la. Inta bat\u00e0ggia de Cors\u00f2la, 'na fl\u00f2tta de 75 gal\u00eae zen\u00e9ixi a l'\u00e0 d\u00e6to 'na grand\u00ecscima bat\u00f2sta a-e 95 gal\u00eae vene\u00e7i\u00e0nn-e prez\u00e9nti, con l'afondam\u00e9nto \u00f2 a cat\u00fba de 83 de qu\u00e9ste. A \u00f2gni m\u00f2ddo i zen\u00e9ixi asc\u00ec \u00e0n pat\u00eeo de p\u00e9rdie no trascur\u00e0bili, che no po\u00e9ivan \u00ease sostito\u00eee a-a sped\u00eea da-i cant\u00ea nav\u00e2li da \u00e7it\u00e6. O confl\u00ectto o l'\u00e9 d\u00f3nca fin\u00eeo inte 'na scitoa\u00e7i\u00f3n de relat\u00eevo st\u00e0llo a part\u00ee da l'\u00e0nno 1299. D\u00f2ppo a go\u00e6ra, gr\u00e0\u00e7ie a-o contr\u00f2llo do com\u00e8rcio di scci\u00e2vi into Mediter\u00e0nio, a mar\u00ecnn-a zen\u00e9ize a l'\u00e0 posci\u00fbo inpi\u00eag\u00e2 migi\u00e6a de scci\u00e2vi c\u00f3mme remo\u00e9i. Sta pol\u00ectica chi a l'\u00e0 port\u00f2u a 'na f\u00f2rte ridu\u00e7i\u00f3n de sp\u00e9ize p\u00f2-u mantegnim\u00e9nto da fl\u00f2tta d\u00e6to che, a difer\u00e9nsa de Ven\u00e9\u00e7ia ch'a l'ad\u00eauvi\u00e2va s\u00f4lo di bon\u00e6gia, no gh'\u00eaa ci\u00f9 de bez\u00e9ugno de pag\u00e2li. Pe c\u00f3ntra, qu\u00e9sto o l'\u00e0 per\u00f2 port\u00f2u a 'na diminu\u00e7i\u00f3n de \u00f2mmi dispon\u00ecbili p'abord\u00e2 i \u00e2tri b\u00e0rchi, perch\u00e9 i capit\u00e0nni zen\u00e9ixi no se fi\u00e2van a-arm\u00e2 di scci\u00e2vi.\nInte l'\u00e0nno 1340 'na fl\u00f2tta form\u00e2 da ch\u00ecnze gal\u00eae zen\u00e9ixi sott'a-o com\u00e0ndo do P\u00eao Barbav\u00eaa a l'\u00e0 conbat\u00fbo ins\u00e9mme a 'na fl\u00f2tta fran\u00e7\u00e9ize inta bat\u00e0ggia de \"Sluys\", p\u00e0rte da go\u00e6ra di \u00e7\u00e9nt'\u00e0nni c\u00f3ntra o R\u00e9gno d'Inghilt\u00e6ra.\nCo-a progresc\u00eeva espansci\u00f3n da r\u00e6 comerci\u00e2le zen\u00e9ize into s\u00e9colo XIV, a mar\u00ecnn-a a l'\u00e0 av\u00fbo 'n r\u00f2llo anc\u00f3n ci\u00f9 inport\u00e0nte inta dif\u00e9iza di b\u00e0rchi mercant\u00eeli. Scib\u00e9n ch\u00f2-u com\u00e8rcio mar\u00ectimo o l'\u00eaa 'na gr\u00e0nde f\u00f3nte de rich\u00e9ssa pi-\u00e2 \u00e7it\u00e6, o l'\u00eaa cax\u00f3n asc\u00ec de 'na gr\u00e0nde propensci\u00f3n v\u00e8rso e-epidem\u00eee. Def\u00e6ti, d\u00f2ppo l'ar\u00eevo da p\u00e8sta n\u00e9igra inta \u00e7it\u00e6 de C\u00e0ffa co-o bl\u00f2cco m\u00f3ngolo da \u00e7it\u00e6, sta mout\u00eea chi a s'\u00e9 f\u00eeto spanteg\u00e2 pe m\u00e9zzo di b\u00e0rchi zen\u00e9ixi che scap\u00e2van da-a Gaz\u00e0ia. In particol\u00e2, 'na fl\u00f2tta mercant\u00eele part\u00eea da C\u00e0ffa a l'\u00e0 port\u00f2u a p\u00e8sta a Mesc\u00ecnn-a, de d\u00f3nde l'epidem\u00eea a s'\u00e9 spanteg\u00e2 inte t\u00f9tta l'Eor\u00f6pa. L'inp\u00e0tto con l'epidem\u00eea a Z\u00eana o l'\u00e9 st\u00e6to ter\u00ecbile: l'\u00e9 m\u00f2rto ci\u00f9 de 40.000 pers\u00f3nn-e e qu\u00e9sto o l'\u00e0 amerm\u00f2u i fina\u00e7iam\u00e9nti e o person\u00e2 dispon\u00ecbile pi-\u00e2 fl\u00f2tta asc\u00ec.\n'Na t\u00e8rsa go\u00e6ra con Ven\u00e9\u00e7ia, conosci\u00fba co-o n\u00f3mme de \"Go\u00e6ra di Str\u00e9iti\", a l'\u00e9 scciup\u00e2 inte l'\u00e0nno 1350 pe de rat\u00e8lle in sc\u00ee dir\u00ectti comerci\u00e2li into M\u00e2 N\u00e9igro. Ven\u00e9\u00e7ia a l'\u00eaa ale\u00e2 co-o R\u00e9gno d'Arag\u00f3nn-a e con l'Inp\u00earo bizant\u00ecn, rax\u00f3n pi-\u00e2 qu\u00e6 a l'\u00e0iva a dispoxi\u00e7i\u00f3n 'na fl\u00f2tta b\u00e9n b\u00e9n ci\u00f9 gr\u00e0nde de qu\u00e9lla zen\u00e9ize. A \u00f2gni m\u00f2ddo, a pr\u00eaxo de gr\u00f2sse p\u00e9rdie, Z\u00eana a l'\u00e9 ri\u00easc\u00eea a v\u00ecn\u00e7e 'na bat\u00e0ggia into str\u00e9ito do B\u00f2sforo into frev\u00e2 do 1352, e a l'\u00e0 costr\u00e9ito i bizant\u00ecn a reti\u00e2se da-a go\u00e6ra. Pe c\u00f3ntra, into 1353, a mar\u00ecnn-a zen\u00e9ize a l'\u00e0 pat\u00eeo 'na d\u00fba sconf\u00ectta inta bat\u00e0ggia de Algh\u00earo. Apr\u00eauvo a 'sta bat\u00f2sta chi gh'\u00e9 st\u00e6to di rem\u00e9sci a Z\u00eana, ch'\u00e0n \u00f2stacol\u00f2u anc\u00f3n de ci\u00f9 o sf\u00f2rso milit\u00e2re da Rep\u00f9blica, e a l'\u00e0 port\u00f2u d\u00f3nca a-a decix\u00f3n de pas\u00e2 tenporaniam\u00e9nte sott'a-o d\u00f9cca de Mil\u00e0n. Into nov\u00e9nbre do 1354 'na fl\u00f2tta zen\u00e9ize a-o com\u00e0ndo de l'amir\u00e0lio Pagan\u00ecn D\u00f6ia a l'\u00e0 sorpr\u00e9izo qu\u00e9lla vene\u00e7i\u00e0nn-a d\u00e2-ar\u00e9nte a-e cost\u00eae de Navar\u00ecn e, co-a sucesc\u00eeva bat\u00e0ggia de Sapi\u00e9nsa, a l'\u00e0 afond\u00f2u \u00f2 catur\u00f2u b\u00e9n 35 gal\u00eae vene\u00e7i\u00e0nn-e. Into 1355, a Mil\u00e0n, l'\u00e9 st\u00e6to firm\u00f2u 'n trat\u00e2to de p\u00e2xe tra e d\u00f4e rep\u00f9bliche. Int\u00e0nto che into Lev\u00e0nte l'\u00eaa torn\u00f2u o \"status quo\", o r\u00e9gno d'Arag\u00f3nn-a o l'\u00eaa divent\u00f2u 'n inport\u00e0nte riv\u00e2le p\u00f2-u dom\u00ecnio zen\u00e9ize into Mediter\u00e0nio de pon\u00e9nte. Inte qu\u00e9lli \u00e0nni, apr\u00eauvo a-a f\u00ecn da go\u00e6ra, Z\u00eana a s'\u00e9 liber\u00e2 da-o contr\u00f2llo milan\u00e9ize asc\u00ec, e a l'\u00e9 t\u00f3rna rep\u00f9blica.\nInte l'\u00e0nno 1378 l'\u00e9 scciup\u00f2u a qu\u00e0rta go\u00e6ra con Ven\u00e9\u00e7ia, a cosc\u00ec d\u00eeta \"Go\u00e6ra de Ci\u00f2zza\", conbat\u00fba qu\u00e9sta asc\u00ec pi-\u00e2 min\u00e0ccia che i Vene\u00e7i\u00e9n raprezent\u00e2van pe-i com\u00e8rci zen\u00e9ixi into M\u00e2 N\u00e9igro. Co-a ci\u00f9 p\u00e0rte da fl\u00f2tta zen\u00e9ize ch'a l'\u00eaa d\u00eauvi\u00e2 c\u00f3mme sc\u00f2rta pe-i s\u00f2 b\u00e0rchi mercant\u00eeli ch'and\u00e2van da Z\u00eana inta Crim\u00eaa, i vene\u00e7i\u00e9n \u00e0n aprofit\u00f2u da scitoa\u00e7i\u00f3n, sachez\u00e0ndo v\u00e0rri p\u00e0ixi scito\u00e6 l\u00f3ngo e cost\u00eae. Pe de ci\u00f9, inte qu\u00e9ll'\u00e0nno a mar\u00ecnn-a zen\u00e9ize a l'\u00e9 st\u00e6ta bat\u00fba da-i vene\u00e7i\u00e9n inta bat\u00e0ggia de C\u00e0ppo d'\u00c0nsio. Into m\u00e0zzo do 1379, apr\u00eauvo a-a vit\u00f6ia de P\u00f6la, i zen\u00e9ixi s\u00f3n ri\u00easc\u00eei a sbarc\u00e2 into p\u00f2rto de Ci\u00f2zza e \u00e0n pigi\u00f2u a \u00e7it\u00e6. Con sta conqu\u00ecsta chi a fl\u00f2tta a vo\u00e9iva bloc\u00e2 diretam\u00e9nte a \u00e7it\u00e6 de Ven\u00e9\u00e7ia ma, con l'ar\u00eevo di rinf\u00f2rsci vene\u00e7i\u00e9n, a-i 24 de z\u00f9gno do 1380 a l'\u00e9 st\u00e6ta bat\u00fba e a l\u2019\u00e0 p\u00e8rso 17 gal\u00eae. Bloc\u00e2 d\u00f3nca a t\u00e6ra e s\u00e9nsa rinfornim\u00e9nti, l'arm\u00e2 zen\u00e9ize a l'\u00e0 dov\u00fbo ar\u00e9ndise, e qu\u00e9sto, p\u00f6co d\u00f2ppo, \u00e0 port\u00f2u a-a f\u00ecn da go\u00e6ra. Con sto confl\u00ectto chi, fin\u00eeo co-o rit\u00f3rno a-o \"status quo\" e co-o sfinim\u00e9nto de f\u00f2rse de d\u00f4e rep\u00f9bliche, Z\u00eana a l'\u00e0 p\u00e8rso numer\u00f4ze fig\u00fbe e m\u00e9zzi ci\u00e2ve, perd\u00e9ndo o prim\u00e2to into Mediter\u00e0nio de pon\u00e9nte in fav\u00f4 di aragon\u00e9ixi asc\u00ec.\nDecl\u00ecn.\nA pez\u00e0nte go\u00e6ra c\u00f3ntra Ven\u00e9\u00e7ia e l'inp\u00e0tto devast\u00e0nte da p\u00e8sta n\u00e9igra \u00e0n b\u00e9n b\u00e9n danez\u00f2u a pot\u00e9nsa nav\u00e2le zen\u00e9ize. Pe de ci\u00f9, a n\u00e0scita de ci\u00f9 gr\u00e9ndi st\u00e2ti na\u00e7ion\u00e2li a l'\u00e0 comens\u00f2u a conprom\u00e9tte a conpetitivit\u00e6 a liv\u00e9llo milit\u00e2re de rep\u00f9bliche mar\u00e9n, ci\u00f9 pic\u00ecnn-e. Z\u00eana, con l'ar\u00e9nbo fran\u00e7\u00e9ize, a l'\u00e0 inandi\u00f2u 'na crox\u00e2 in Tunix\u00eea inte l'\u00e0nno 1390, con l'\u00f2bi\u00eativo de dif\u00e9nde e s\u00f2 col\u00f2nie comerci\u00e2li da-i at\u00e0cchi di pir\u00e0tti mosulm\u00e0n. In particol\u00e2, inte 'sta canp\u00e0gna chi, i zen\u00e9ixi \u00e0n parte\u00e7ip\u00f2u co-a s\u00f2 fl\u00f2tta m\u00e9ntre a fanter\u00eea, inpieg\u00e2 into bl\u00f2cco da fort\u00e9ssa de Mahdia, a l'\u00eaa pi-\u00e2 ci\u00f9 p\u00e0rte form\u00e2 de fran\u00e7\u00e9ixi. A consego\u00e9nsa ci\u00f9 inport\u00e0nte de sta crox\u00e2 chi, fin\u00eea s\u00e9nsa particol\u00e2ri cangi\u00e0menti teritori\u00e2li, a l'\u00e9 st\u00e6ta l'institu\u00e7i\u00f3n de 'na f\u00f3rte inflo\u00e9nsa da Fr\u00e0nsa in sce Z\u00eana, ch'a l'\u00e9 st\u00e6ta costr\u00e9ita into 1396 a diciar\u00e2se s\u00f2 f\u00e9odo. A mar\u00ecnn-a zen\u00e9ize asc\u00ec a l'\u00e9 d\u00f3nca pas\u00e2 sott'a-o contr\u00f2llo fran\u00e7\u00e9ize, e a l\u2019\u00e9 st\u00e6ta inpieg\u00e2 s\u00e9nsa suc\u00e8sso c\u00f3ntra Ven\u00e9\u00e7ia inta bat\u00e0ggia de Mod\u00f3n a-i 7 d'\u00f2t\u00f4bre do 1403, d\u00f2ppo ch'a l'\u00eaa st\u00e6ta d\u00eauvi\u00e2 pe a\u00e7io\u00ecn de pirater\u00eea c\u00f3ntra e col\u00f2nie vene\u00e7i\u00e0nn-e.A Rep\u00f9blica a l'\u00e9 divent\u00e2 t\u00f3rna indipend\u00e9nte da-a Fr\u00e0nsa inte l'\u00e0nno 1409 ma a s\u00f2 inm\u00e0gine a l'\u00eaa \u00f2rm\u00e2i ridimenscion\u00e2, co-a \u00e7it\u00e6 ch'a s'\u00eaa trasform\u00e2 inte 'n'anb\u00eea conqu\u00ecsta pol\u00ectica s\u00e9gge pi-\u00e2 Fr\u00e0nsa che pe l'Arag\u00f3nn-a. Inte l'\u00e0nno 1435 a fl\u00f2tta zen\u00e9ize a l'\u00e9 st\u00e6ta mand\u00e2, der\u00ea dom\u00e0nda de Mil\u00e0n, inta \u00e7it\u00e6 de Ga\u00eata, a l'\u00e9poca asedi\u00e2 da-i aragon\u00e9ixi. Inte qu\u00e9lli \u00e0nni l'\u00eaa def\u00e6ti in c\u00f3rso 'na go\u00e6ra tra o D\u00f9cca de Mil\u00e0n e o R\u00e8 d'Arag\u00f3nn-a p\u00f2-u contr\u00f2llo do R\u00e9gno de Sic\u00eclia, co-i zen\u00e9ixi a-o serv\u00ec\u00e7io do D\u00f9cca che, ariv\u00e6 a Ga\u00eata, \u00e0n f\u00eeto bat\u00fbo a ci\u00f9 gr\u00e0nde fl\u00f2tta aragon\u00e9ize inta bat\u00e0ggia de P\u00f3nsa. Inte sta bat\u00e0ggia chi o b\u00e0rco amir\u00e0lio aragon\u00e9ize o l'\u00e9 st\u00e6to catur\u00f2u, co-o R\u00e8 Arfonso V m\u00e6ximo ch'o l'\u00e9 st\u00e6to inprexon\u00f2u. A desp\u00e6to de sti f\u00e6ti chi, l'Arag\u00f3nn-a a l'\u00e0 in sci\u00e2 f\u00ecn v\u00ecnto a go\u00e6ra, co-a Sic\u00eclia ch'a l'\u00e9 cosc\u00ec pas\u00e2 sott'a-o s\u00f2 contr\u00f2llo. Qu\u00e9sto o l'\u00e0 caoz\u00f2u di gr\u00f2sci d\u00e0nni a-i com\u00e8rci zen\u00e9ixi in qu\u00e0nte l'\u00eaa divent\u00f2u b\u00e9n b\u00e9n ci\u00f9 conplic\u00f2u o pas\u00e0ggio do str\u00e9ito de Mesc\u00ecnn-a, f\u00e6to ch'o l'\u00e0 caxon\u00f2u v\u00e0rie interu\u00e7io\u00ecn inte r\u00f3tte comerci\u00e2li da Rep\u00f9blica.\nInto s\u00e9colo XV, co-a crea\u00e7i\u00f3n de l'Inp\u00earo \u00f2tom\u00e0n, l'\u00e9 nasci\u00fbo 'na n\u00eauva min\u00e0ccia pe-i merc\u00e0nti zen\u00e9ixi into Lev\u00e0nte, co-a progresc\u00eeva ch\u00e9ita inte m\u00e0n di T\u00f9rchi de na\u00e7io\u00ecn am\u00eeghe de Z\u00eana. A p\u00e8rdia cont\u00ecnoa de terit\u00f6io da p\u00e0rte di bizant\u00ecn e, int\u00e0nto, a distru\u00e7i\u00f3n de st\u00e2ti cresti\u00e9n ci\u00f9 pic\u00ecn c\u00f3mme Trebiz\u00f3nda, C\u00eepro e Am\u00e0sra, a l'\u00e0 conprom\u00ecsso i inter\u00e8sci zen\u00e9ixi into M\u00e2 N\u00e9igro. Int\u00e0nto i t\u00f9rchi \u00e0ivan comens\u00f2u a costro\u00ee 'na gr\u00e0nde fl\u00f2tta e s\u00f3n divent\u00e6 f\u00eeto a pot\u00e9nsa nav\u00e2le domin\u00e0nte into Mediter\u00e0nio de lev\u00e0nte. Into 1453, d\u00f2ppo a ch\u00e9ita de Costantin\u00f2poli, l'inp\u00earo \u00f2tom\u00e0n o l'\u00e0 ser\u00f2u asc\u00ec i Dardan\u00e9lli e l'Elesp\u00f3nto a-i b\u00e0rchi cresti\u00e9n. Sta decix\u00f3n chi a l'\u00e0 caxon\u00f2u di pezant\u00ecscimi d\u00e0nni a-a Rep\u00f9blica de Z\u00eana, do t\u00f9tto separ\u00e2 da-e s\u00f2 col\u00f2nie into M\u00e2 N\u00e9igro, che pe s\u00e9coli \u00e0ivan garant\u00eeo i colegam\u00e9nti co-i merco\u00e9i da R\u00f9scia e de l'\u00c0zia centr\u00e2le. S\u00e9nsa poscibilit\u00e6 de torn\u00e2 in p\u00e2tria e co-e pr\u00f2pie l\u00ecnie de comunica\u00e7i\u00f3n inter\u00f3tte, a fl\u00f2tta zen\u00e9ize do M\u00e2 N\u00e9igro a s'\u00e9 stragi\u00e2, co-a p\u00e8rdia de magaz\u00ecn, fort\u00e9sse e b\u00e0rchi che \u00f2rm\u00e2i no se po\u00e9ivan ci\u00f9 dif\u00e9nde. E v\u00eage col\u00f2nie zen\u00e9ixi s\u00f3n st\u00e6te d\u00f3nca conquist\u00e6 da v\u00e0rie pot\u00e9nse region\u00e2li, con C\u00e0ffa che, prez\u00e9npio, a l'\u00e9 st\u00e6ta \u00f2cup\u00e2 da-i T\u00f9rchi into 1475.\nA desp\u00e6to do decl\u00ecn da Mar\u00ecnn-a de Z\u00eana e da Rep\u00f9blica, i zen\u00e9ixi \u00e0n contino\u00f2u a \u00ease tra i main\u00e6 ci\u00f9 avox\u00e6 a-o m\u00f3ndo. Def\u00e6ti, gr\u00e9ndi navegato\u00ee e cart\u00f2grafi c\u00f3mme o Crist\u00f2ffa C\u00f3nbo, o Bat\u00ecsta Agn\u00e9ize e o P\u00eao Vesc\u00f3nte vegn\u00eevan t\u00f9tti da-a Sup\u00e8rba.\nRif\u00f3rme de l'Andr\u00eea D\u00f6ia.\nA mar\u00ecnn-a zen\u00e9ize a l'\u00e0 av\u00fbo 'n per\u00eeodo de rin\u00e0scita sott'a-o com\u00e0ndo de l'amir\u00e0lio e \u00f2mmo de st\u00e2to Andr\u00eea D\u00f6ia, ch'o l'\u00e0 rinov\u00f2u l'inter\u00e8sse inte f\u00f2rse mar\u00ectime. Nasci\u00fbo a In\u00eaia, inti pr\u00ecmmi \u00e0nni da s\u00f2 v\u00ectta o l'\u00e0 conbat\u00fbo c\u00f3mme mer\u00e7en\u00e2io a-o serv\u00ec\u00e7io de v\u00e0rie na\u00e7io\u00ecn. Torn\u00f2u da-o serv\u00ec\u00e7io c\u00f3mme capit\u00e0nio mer\u00e7en\u00e2io, inte l'\u00e0nno 1503 o l'\u00e0 tent\u00f2u de incorag\u00ee Z\u00eana a rex\u00ecste c\u00f3ntra l'invax\u00f3n fran\u00e7\u00e9ize ma o no l'\u00e0 av\u00fbo suc\u00e8sso e o l'\u00e9 st\u00e6to d\u00f3nca costr\u00e9ito a lasci\u00e2 a \u00e7it\u00e6. Tra o 1503 e o 1522 o D\u00f6ia o l'\u00e0 comand\u00f2u 'na squ\u00e0ddra de b\u00e0rchi zen\u00e9ixi, into M\u00e2 Mediter\u00e0nio, che conbat\u00e9ivan c\u00f3ntra l'Inp\u00earo \u00f2tom\u00e0n e i st\u00e2ti barbar\u00e9schi. O s'\u00e9 d\u00f2ppo bat\u00fbo c\u00f3ntra o S\u00e2cro Rom\u00e2no Inp\u00earo, d'ac\u00f2rdio co-a Fr\u00e0nsa, a part\u00ee da-o 1522, pe pas\u00e2 into 1528 c\u00f3ntra i fran\u00e7\u00e9ixi pe mand\u00e2li v\u00eea da Z\u00eana. Pas\u00f2u d\u00f3nca a-o serv\u00ec\u00e7io de l'inperat\u00f4 C\u00e0rlo V o l'\u00e0 \u00f2tegn\u00fbo o t\u00ectolo de Amir\u00e0lio Inperi\u00e2le. D\u00f2ppo av\u00e9i incorpor\u00f2u a mar\u00ecnn-a zen\u00e9ize inte qu\u00e9lla de l'inp\u00earo, o l'\u00e0 dif\u00e9izo a fort\u00e9ssa de Cor\u00f3n e pigi\u00f2u a \u00e7it\u00e6 de Patr\u00e0sso. \u00c2tra inport\u00e0nte vit\u00f6ia a l'\u00e9 st\u00e6ta qu\u00e9lla da Bat\u00e0ggia de Girol\u00e2ta, inta qu\u00e6 a fl\u00f2tta zen\u00e9ize a l'\u00e0 bat\u00fbo \u00f9nze gal\u00eae t\u00f9rche e catur\u00f2u l'amir\u00e0lio Dragut. D\u00f2ppo o s\u00f2 ret\u00eeo da-o serv\u00ec\u00e7io milit\u00e2re, o D\u00f6ia o s'\u00e9 m\u00ecsso a travagi\u00e2 pe restito\u00ee l'indipend\u00e9nsa a-a Rep\u00f9blica de Z\u00eana, e o l'\u00e0 liber\u00f2u a na\u00e7i\u00f3n da-e inflo\u00e9nse foest\u00eae. Inte qu\u00e9lli \u00e0nni l'econom\u00eea da Rep\u00f9blica a l'\u00e0 comens\u00f2u a pas\u00e2 da-o com\u00e8rcio a-e ativit\u00e6 de b\u00e0nche e de manifat\u00fbe, co-o Portog\u00e0llo e a Sp\u00e0gna ch'\u00e0n cre\u00f2u i s\u00f2 inp\u00eari mar\u00ectimi e o D\u00f6ia ch'o \u00e7erc\u00e2va de cangi\u00e2 a dotr\u00ecnn-a da fl\u00f2tta zen\u00e9ize da qu\u00e9lla de sc\u00f2ntro a unn-a de colabora\u00e7i\u00f3n co-\u00ea \u00e2tre pot\u00e9nse cresti\u00e0nn-e pi-\u00e2 l\u00f2tta c\u00f3ntra a-i pir\u00e0tti barbar\u00e9schi. O l'\u00e0 fortem\u00e9nte vosci\u00fbo l'introdu\u00e7i\u00f3n de l'artilier\u00eea nav\u00e2le asc\u00ec, comens\u00e0ndo a equipagi\u00e2 v\u00e0rri vasc\u00e9lli da fl\u00f2tta co-i cano\u00ecn.\nA \u00f2gni m\u00f2ddo, v\u00e8rso a meit\u00e6 do s\u00e9colo XVI, o per\u00eeodo de rin\u00e0scita pi-\u00e2 mar\u00ecnn-a zen\u00e9ize o s\u00f2 concl\u00fbzo apr\u00eauvo a 'na s\u00e9rie de sconf\u00ectte milit\u00e0ri. A fl\u00f2tta inperi\u00e2le a l'\u00e9 st\u00e6ta bat\u00fba da-i T\u00f9rchi into 1538 co-a bat\u00e0ggia de Prev\u00eaza; inte l'\u00e0nno 1541, co-a spedi\u00e7i\u00f3n d'Alg\u00eari, a fl\u00f2tta zen\u00e9ize a l'\u00e9 st\u00e6ta danez\u00e2 da 'na s\u00e9rie de bor\u00e0sche; into 1552 'na fl\u00f2tta spagn\u00f2llo-zen\u00e9ize a l'\u00e9 st\u00e6ta bat\u00fba inta bat\u00e0ggia de P\u00f3nsa e, into 1553, a no l'\u00e9 ri\u00easc\u00eea a bloc\u00e2 l'invax\u00f3n fran\u00e7\u00e9ize da C\u00f2rsega. Pe de ci\u00f9 a l'\u00e0 parte\u00e7ip\u00f2u con qu\u00e0rche b\u00e0rco a-a fl\u00f2tta ch'a l'\u00e9 st\u00e6ta bat\u00fba da-i T\u00f9rchi inta bat\u00e0ggia de G\u00e9rba do 1560. A \u00f2gni m\u00f2ddo, into 1571, a mar\u00ecnn-a zen\u00e9ize a l'\u00e0 contribo\u00eeo con 29 gal\u00eae - pe 53 b\u00e0rchi in t\u00f9tto - a-a fl\u00f2tta da L\u00eega S\u00e0nta inta gr\u00e0nde bat\u00e0ggia de L\u00e9panto, con l'amir\u00e0lio Gio\u00e2ne Andr\u00eea D\u00f6ia ch'o l'\u00e0 sfond\u00f2u o fi\u00e0nco dr\u00eeto da fl\u00f2tta \u00f2tom\u00e0nn-a. Apr\u00eauvo a sta vit\u00f6ia chi, i cresti\u00e9n s\u00f3n ri\u00easc\u00eei a f\u00e2 fin\u00ee o dom\u00ecnio \u00f2tom\u00e0n in sce l'intr\u00eago M\u00e2 Mediter\u00e0nio.\nInte l'\u00e0nno 1556 l'\u00e9 st\u00e6to cre\u00f2u, pe conb\u00e0tte in m\u00f2ddo ci\u00f9 efic\u00e9nte a pirater\u00eea, o \"Magistr\u00e2to de gal\u00eae\". Co-a conpeti\u00e7i\u00f3n do s\u00e9colo XV tra Z\u00eana, Ven\u00e9\u00e7ia, Sp\u00e0gna e Portog\u00e0llo s'\u00e9 ariv\u00f2u a costro\u00ee a cosc\u00ec d\u00eeta car\u00e0cca (in b\u00e0rco a v\u00e9ia ch\u2019o no l'\u00e0iva ci\u00f9 de bez\u00e9ugno di remo\u00e9i), incorpor\u00e2 da-o s\u00e9colo d\u00f2ppo inta mar\u00ecnn-a zen\u00e9ize asc\u00ec.\nDecl\u00ecn e f\u00ecn.\nO decl\u00ecn da mar\u00ecnn-a zen\u00e9ize o l'\u00e9 contino\u00f2u into c\u00f3rso di s\u00e9coli XVII e XVIII, scib\u00e9n ch'o l'\u00eaa comens\u00f2u za a part\u00ee da-o s\u00e9colo XVI. I cangiam\u00e9nti inte l'econom\u00eea de Z\u00eana \u00e0n port\u00f2u i banchi\u00eari, e no ci\u00f9 i merc\u00e0nti, a \u00ease a ci\u00f9 inport\u00e0nte f\u00f2rsa econ\u00f2mica da \u00e7it\u00e6. A necescit\u00e6 de dif\u00e9nde e r\u00f3tte comerci\u00e2li a s'\u00e9 d\u00f3nca amerm\u00e2, co-in min\u00f4 bez\u00e9ugno de mantegn\u00ee 'na gr\u00e0n fl\u00f2tta. Pe de ci\u00f9, o svil\u00f9ppo de gr\u00e9nde e \u00f2rganiz\u00e6 mar\u00ecnn-e milit\u00e2ri o l'\u00e0 port\u00f2u a-a difux\u00f3n de n\u00eauvi mod\u00e9lli de b\u00e0rchi da go\u00e6ra ch'\u00e0n f\u00eeto sorpas\u00f2u i b\u00e0rchi da-o d\u00f3ggio \u00fbzo comerci\u00e2le-milit\u00e2re, prefer\u00eei da-a Rep\u00f9blica de Z\u00eana.\nA-o prin\u00e7\u00ecpio da go\u00e6ra di trent'\u00e0nni a fl\u00f2tta zen\u00e9ize a l'\u00eaa form\u00e2 s\u00f4lo da 10 gal\u00eae. Inte l'\u00e0nno 1625, apr\u00eauvo a-a s\u00f2 ale\u00e0nsa co-a Sp\u00e0gna inte sta go\u00e6ra chi, a Fr\u00e0nsa a l'\u00e0 asedi\u00f2u a \u00e7it\u00e6 ma, gr\u00e0\u00e7ie a l'ar\u00eevo de 'n'arm\u00e2 spagn\u00f2lla in agi\u00f9tto da Rep\u00f9blica, o bl\u00f2cco o l'\u00e9 st\u00e6to lev\u00f2u. Inte l'\u00e0nno 1684 'na fl\u00f2tta fran\u00e7\u00e9ize a l'\u00e0 bonbard\u00f2u a \u00e7it\u00e6, caxon\u00e0ndo di gr\u00f2sci d\u00e0nni a 'na p\u00e0rte de Z\u00eana e a-i cant\u00ea nav\u00e2li da Rep\u00f9blica. Inti \u00e0nni d\u00f2ppo a go\u00e6ra o gov\u00e8rno da Rep\u00f9blica o l'\u00e0 comens\u00f2u a comiscion\u00e2 'n \u00e7\u00e8rto n\u00f9mero de n\u00eauve freg\u00e0tte e corv\u00e9tte pi-\u00e2 mar\u00ecnn-a, scib\u00e9n che i pr\u00ecmmi finan\u00e7iam\u00e9nti \u00eaan pe'n dav\u00e9i m\u00ecnimi.\nInte l'\u00e0nno 1742 l'\u00f9rtimo posedim\u00e9nto zen\u00e9ize into M\u00e2 Mediter\u00e0nio, \u00f6 s\u00e6 l'\u00eezoa de Tab\u00e0rca, o l'\u00e9 st\u00e6to a-a f\u00ecn conquist\u00f2u da-i tunex\u00ecn.\nGo\u00e6re napoli\u00f2niche.\nD\u00f2ppo a-o scc\u00e9uppo da rivolu\u00e7i\u00f3n fran\u00e7\u00e9ize e a crea\u00e7i\u00f3n do Pr\u00ecmmo Inp\u00earo, a scitoa\u00e7i\u00f3n pol\u00ectica da Rep\u00f9blica de Z\u00eana a l'\u00eaa divent\u00e2 do t\u00f9tto insostegn\u00ecbile. Scib\u00e9n chi-\u00e2 Rep\u00f9blica a s'\u00eaa ofi\u00e7ialm\u00e9nte diciar\u00e2 neotr\u00e2le into c\u00f3rso de go\u00e6re rivolu\u00e7ion\u00e2ie fran\u00e7\u00e9ixi, a s\u00f2 vixin\u00e0nsa a-o st\u00e2to fran\u00e7\u00e9ize a l'\u00eaa f\u00f3nte de fort\u00ecscime prescio\u00ecn v\u00e8rso Z\u00eana. Co-a bat\u00e0ggia de C\u00e0ppo N\u00f6i do 1795 'na fl\u00f2tta fran\u00e7\u00e9ize, agiut\u00e2 da-i zen\u00e9ixi, a l'\u00e9 st\u00e6ta bat\u00fba da-a \"Royal Navy\" l\u00f3ngo a Riv\u00eaa de Pon\u00e9nte. Sta vit\u00f6ia chi a l'\u00e0 perm\u00ecsso a-i ingl\u00e9ixi de instito\u00ee 'n bl\u00f2cco nav\u00e2le, du\u00f2u qu\u00e6xi 'n \u00e0nno, a-o p\u00f2rto da Z\u00eana, caxon\u00e0ndo di gr\u00f2sci d\u00e0nni a l'econom\u00eea da Rep\u00f9blica.\nInte l'\u00e0nno 1797, co-a ch\u00e9ita da v\u00eagia rep\u00f9blica aristocr\u00e0tica, a \u00e7it\u00e6 de Z\u00eana a l'\u00e9 st\u00e6ta \u00f2cup\u00e2 da-i fran\u00e7\u00e9ixi, ch'\u00e0ivan in pr\u00e0tica o contr\u00f2llo do n\u00eauvo st\u00e2to cre\u00f2u a-o s\u00f2 p\u00f2sto, \u00f6 s\u00e6 a Rep\u00f9blica L\u00ecgure. A \u00f2gni m\u00f2ddo a mar\u00ecnn-a zen\u00e9ize a l'\u00eaa rest\u00e2 pi-\u00e2 ci\u00f9 p\u00e0rte intr\u00eaga, con qu\u00e0rche b\u00e0rco ch'o l'\u00e9 st\u00e6to d\u00eauvi\u00f2u s\u00f4lo into 1798 co-a canp\u00e0gna d'Eg\u00ectto e de Sc\u00ecria do Napoli\u00f3n Bonap\u00e0rte; fin\u00eea, a-o m\u00e0nco pi-\u00e2 p\u00e0rte nav\u00e2le, into dez\u00e0stro fran\u00e7\u00e9ize da bat\u00e0ggia do N\u00eelo e a distru\u00e7i\u00f3n da s\u00f2 fl\u00f2tta.\nInto 1804 o Bonap\u00e0rte, ap\u00e9nn-a nomin\u00f2u inperat\u00f4, a l'\u00e0 \u00e7erc\u00f2u de pigi\u00e2 o contr\u00f2llo di r\u00e8sti da fl\u00f2tta zen\u00e9ize e di v\u00eagi cant\u00ea da Rep\u00f9blica pe d\u00eauvi\u00e2li c\u00f3ntra o R\u00e9gno Un\u00eeo, inandi\u00e0ndo d\u00f3nca a costru\u00e7i\u00f3n de d\u00eaxe vasc\u00e9lli (un di qu\u00e6, o \"Brillant\", o l'\u00e9 st\u00e6to catur\u00f2u m\u00e9ntre o l'\u00eaa anc\u00f3n in costru\u00e7i\u00f3n, pas\u00e0ndo cosc\u00ec inta \"Royal Navy\" co-o n\u00f3mme de \"HMS Genoa\") e d\u00eaxe freg\u00e0tte pi-\u00e2 mar\u00ecnn-a fran\u00e7\u00e9ize. In c\u00e0ngio de sto serv\u00ec\u00e7io chi, a-i ofi\u00e7i\u00e6 e a-i main\u00e6 zen\u00e9ixi l'\u00e9 st\u00e6to asegn\u00f2u di p\u00f2sti in sc\u00ee b\u00e0rchi fran\u00e7\u00e9ixi e, pe de ci\u00f9, a t\u00f9tti i b\u00e0rchi da Rep\u00f9blica L\u00ecgure gh'\u00eaa perm\u00ecsso de \u00ees\u00e2 a band\u00eaa fran\u00e7\u00e9ize.\nCo-a f\u00ecn de go\u00e6re napoli\u00f2niche, pe decix\u00f3n do Congr\u00e9sso de Vi\u00e9nna, Z\u00eana a l'\u00e9 st\u00e6ta a-a f\u00ecn an\u00e9ssa a-o R\u00e9gno de Sard\u00e9gna, co-a mar\u00ecnn-a zen\u00e9ize ch'a l'\u00e9 st\u00e6ta d\u00f3nca desmantel\u00e2 a-i 3 de zen\u00e2 do 1815, into m\u00e6ximo gi\u00f3rno da p\u00e8rdia de l'indipend\u00e9nsa.\n\u00d2rganiza\u00e7i\u00f3n.\nA mar\u00ecnn-a zen\u00e9ize a l'\u00e9 spart\u00eea tra 'na fl\u00f2tta p\u00f9blica e unn-a priv\u00e2. A fl\u00f2tta p\u00f9blica a l'\u00eaa diretam\u00e9nte finan\u00e7i\u00e2 da-o gov\u00e8rno da \u00e7it\u00e6, co-i s\u00f2 b\u00e0rchi che vegn\u00eevan costro\u00eei a sp\u00e9ize da na\u00e7i\u00f3n. Sti b\u00e0rchi chi \u00eaan d\u00eauvi\u00e6 s\u00e9gge inte bat\u00e0gge ci\u00f9 inport\u00e0nti che pe dif\u00e9nde o p\u00f2rto de Z\u00eana. A fl\u00f2tta priv\u00e2, ch'a l'\u00eaa b\u00e9n b\u00e9n ci\u00f9 gr\u00e0nde de qu\u00e9lla p\u00f9blica, a l'\u00eaa costito\u00eea da b\u00e0rchi de propi\u00eat\u00e6 de v\u00e0rie fam\u00ecgge de merc\u00e0nti che domin\u00e2van a pol\u00ectica da \u00e7it\u00e6.\nT\u00f9tte d\u00f4e e fl\u00f2tte \u00eaan sott'a-o contr\u00f2llo de l'of\u00ec\u00e7io de l'\u00c2to Amir\u00e0lio, ch'o vegn\u00eeva nomin\u00f2u da-o gov\u00e8rno da \u00e7it\u00e6, e d\u00f3nca da-o d\u00fbxe, o poist\u00e6 \u00f2p\u00fb o c\u00f3nsole in sci\u00e2 b\u00e2ze do per\u00eeodo da st\u00f6ia de Z\u00eana conscider\u00f2u.\nEquipagiam\u00e9nto.\nB\u00e0rchi.\nO ci\u00f9 inport\u00e0nte mod\u00e9llo de b\u00e0rco d\u00eauvi\u00f2u da-a mar\u00ecnn-a zen\u00e9ize o l'\u00e9 de l\u00f3ngo st\u00e6to a gal\u00eaa. Sto b\u00e0rco chi, a difer\u00e9nsa di qu\u00e9lli s\u00f4lo a v\u00e9ia, o l'\u00e0iva 'n inport\u00e0nte vant\u00e0ggio in manovrabilit\u00e6 e a s\u00f2 strut\u00fba a ne permet\u00e9iva 'na costru\u00e7i\u00f3n ci\u00f9 sped\u00eea. E gal\u00eae zen\u00e9ixi \u00eaan de s\u00f2lito ci\u00f9 leg\u00eare e l\u00f3nghe (ci\u00f9 \u00f2 m\u00eano 45 m\u00eatri c\u00f3ntra i 40-42 st\u00e0ndard into M\u00e2 Mediter\u00e0nio) de qu\u00e9lle da mar\u00ecnn-a \u00f2tom\u00e0nn-a e vene\u00e7i\u00e0nn-a, garant\u00ecndo 'na ci\u00f9 \u00e8rta velocit\u00e6 a sp\u00e9ize, per\u00f2, da manovrabilit\u00e6 e da du\u00e2ta do b\u00e0rco m\u00e6ximo. Pe de ci\u00f9, gh'\u00e9 da \u00f2serv\u00e2, che-e gal\u00eae zen\u00e9ixi \u00e0ivan de st\u00eeve ci\u00f9 gr\u00e9nde de qu\u00e9lle de \u00e2tre na\u00e7io\u00ecn, f\u00e6to ch'o permet\u00e9iva de careg\u00e2le con ci\u00f9 v\u00ecveri, m\u00e8r\u00e7e e sord\u00e0tti. A-o m\u00e6ximo m\u00f2ddo di s\u00f2 nem\u00eexi, c\u00f3mme vene\u00e7i\u00e9n e aragon\u00e9ixi, i zen\u00e9ixi se s\u00f3n specializ\u00e6 into convert\u00ee a-a sped\u00eea e gal\u00eae mercant\u00eeli in b\u00e0rchi da go\u00e6ra into c\u00e2xo f\u00eese neces\u00e2io.\nZ\u00eana a l'ad\u00eauvi\u00e2va do\u00ee t\u00eepi de gal\u00eae: unn-a ci\u00f9 l\u00e8sta e pic\u00ecnn-a co-o c\u00f3npito d'avard\u00e2 e r\u00f3tte comerci\u00e2li in per\u00eeodo de p\u00e2xe e, pe c\u00f3ntra, de gal\u00eae ci\u00f9 gr\u00f2sse, che repigi\u00e2van e l\u00ecnie do drom\u00f3n di bizant\u00ecn, costro\u00eee specificam\u00e9nte pi-\u00e2 bat\u00e0ggia e o serv\u00ec\u00e7io de goarnix\u00f3n. E gal\u00eae ci\u00f9 l\u00eagie, pi-\u00e2 ci\u00f9 p\u00e0rte clascific\u00e6 c\u00f3mme gali\u00f6te, \u00eaan b\u00e9n b\u00e9n ci\u00f9 com\u00f9n, m\u00e9ntre qu\u00e9lle ci\u00f9 pez\u00e0nti \u00eaan de s\u00f2lito m\u00ecsse in m\u00e2 (\u00f2 costro\u00eee, into c\u00e2xo a fl\u00f2tta a fo\u00eese sotodimenscion\u00e2) s\u00f4lo in t\u00e9npo de go\u00e6ra.\nPe de ci\u00f9, a fl\u00f2tta a l'ad\u00eauvi\u00e2va b\u00e9n b\u00e9n de bregant\u00ecn e de fel\u00fbe, b\u00e0rchi a v\u00e9ia ci\u00f9 pic\u00ecn con c\u00f2npiti d'avistam\u00e9nto e de sach\u00e9zzo qu\u00e0nde e gal\u00eae da Rep\u00f9blica no \u00eaan in gr\u00e0ddo de \u00f2per\u00e2 in m\u00f2ddo efic\u00e9nte. \u00d3ltre a-e s\u00f2 gal\u00eae e a-i b\u00e0rchi a v\u00e9ia pic\u00ecn, a Z\u00eana vegn\u00eevan de sp\u00e9sso convert\u00eei di b\u00e0rchi mercant\u00eeli in qu\u00e9lli da go\u00e6ra. Co-o progr\u00e8sso da tecnolog\u00eea nav\u00e2le, a mar\u00ecnn-a zen\u00e9ize a l'\u00e0 incomens\u00f2u a incorpor\u00e2 di galeo\u00ecn e di \"man-o-war\" asc\u00ec inta s\u00f2 fl\u00f2tta, a \u00f2gni m\u00f2ddo con n\u00f9meri rid\u00fbti risp\u00e9tto a qu\u00e9lli de gal\u00eae.\nMain\u00e6.\nI main\u00e6 zen\u00e9ixi vegn\u00eevan reclut\u00e6 tra a popola\u00e7i\u00f3n da \u00e7it\u00e6 e qu\u00e9lla de s\u00f2 col\u00f2nie, con numer\u00f4xi de qu\u00e9sti che no f\u00e2van o milit\u00e2re pe profesci\u00f3n ma che serv\u00eevan a mar\u00ecnn-a pe'n \u00e7\u00e8rto per\u00eeodo, torn\u00e0ndo p\u00f6i a-o pr\u00f2pio trav\u00e0ggio de main\u00e2 mercant\u00eele, pesc\u00f2u \u00f2 mer\u00e7en\u00e2io. A Rep\u00f9blica a \"reclut\u00e2va\" inte ci\u00f9sme de s\u00f2 gal\u00eae crimin\u00e2li, prexon\u00ea de go\u00e6ra e scci\u00e2vi asc\u00ec.\nE condi\u00e7io\u00ecn di main\u00e6, s\u00e9gge pe-i scci\u00e2vi che pe-i bon\u00e6gia, \u00eaan as\u00e6 dif\u00ec\u00e7ili, co-\u00een \u00e8rto r\u00e9izego de amout\u00eese. Pe sta rax\u00f3n chi, a Mar\u00ecnn-a a l'incorag\u00eeva i s\u00f2 capit\u00e0nni a-av\u00e9i c\u00fbra da sal\u00fbte da pr\u00f2pia ci\u00f9sma, relasci\u00e0ndo de bol\u00e9tte a qu\u00e9lli ch'av\u00e9san p\u00e8rso tr\u00f2ppi \u00f2mmi. Pe de ci\u00f9, l'\u00eaa \u00f2bligat\u00f6io av\u00e9i in sce \u00f2gni gal\u00eaa 'n barb\u00ea, ch'o l'\u00eaa 'n chir\u00f9rgo asc\u00ec, pe mantegn\u00ee 'n b\u00f3n liv\u00e9llo de ig\u00eane a b\u00f2rdo.\nPe d\u00e2 a-i s\u00f2 main\u00e6 di vest\u00ee rexist\u00e9nti e che se po\u00easan port\u00e2 s\u00e9gge da sci\u00fbti che da bagn\u00e6, a mar\u00ecnn-a a l'\u00e0 incomens\u00f2u into s\u00e9colo XV a equipagi\u00e2 i pr\u00f2ppi \u00f2mmi co-in tesci\u00fbo f\u00e6to pr\u00f2pio a Z\u00eana, \u00f6 s\u00e6 o \"jeans\", ch'o l'\u00e9 f\u00eeto divent\u00f2u as\u00e6 popol\u00e2re. I main\u00e6 zen\u00e9ixi \u00eaan arm\u00e6 co-ina sp\u00e2 d'arenb\u00e0ggio e 'n sc\u00f9ddo da m\u00e0n, \u00f2p\u00fb con bal\u00e8stra e mosch\u00e9tto. Into s\u00e9colo XVI i main\u00e6 d'arenb\u00e0ggio \u00eaan prot\u00e8tti da cor\u00e0sse de f\u00e6ro \u00f2 \u00e2s\u00e2 e port\u00e2van in t\u00e8sta di morio\u00ecn.\nStrut\u00fbe.\nO gov\u00e8rno zen\u00e9ize o mantegn\u00eeva 'na s\u00e9rie de strut\u00fbe spe\u00e7i\u00e2li pi-\u00e2 Mar\u00ecnn-a scito\u00e6 into p\u00f2rto Z\u00eana. Conosci\u00fbe co-o n\u00f3mme de arsen\u00e2 de Z\u00eana \u00eaan d\u00eauvi\u00e6 pi-\u00e2 costru\u00e7i\u00f3n, o mantegnim\u00e9nto e l'\u00f2rm\u00e9zzo de gal\u00eae da Rep\u00f9blica.\nEredit\u00e6.\nI cazam\u00e9nti a t\u00e6ra da mar\u00ecnn-a zen\u00e9ize \u00e0n lasci\u00f2u 'n'inport\u00e0nte tr\u00e0ccia into p\u00f2rto mod\u00e8rno de Z\u00eana. E gr\u00e9nde strut\u00fbe de l'arsen\u00e2 de Z\u00eana depo\u00ee l'anesci\u00f3n a-o r\u00e9gno de Sard\u00e9gna s\u00f3n st\u00e6te convert\u00eee da l'\u00fbzo milit\u00e2re a qu\u00e9llo civ\u00eele, co-o p\u00f2rto ch'o l'\u00eaa f\u00eeto divent\u00f2u o mot\u00f4 do econ\u00f2mico svil\u00f9ppo da \u00e7it\u00e6. Gravem\u00e9nte danez\u00e6 da-i bonbardam\u00e9nti ingl\u00e9ixi inta Seg\u00f3nda Go\u00e6ra Mondi\u00e2le, co-a s\u00f2 rinova\u00e7i\u00f3n l'\u00e0rea a l'\u00e0 cangi\u00f2u destina\u00e7i\u00f3n. Def\u00e6ti, co-o stram\u00fbo di cant\u00ea nav\u00e2li f\u00eaua do p\u00f2rto ant\u00eego, i ter\u00e9n de qu\u00e9llo ch'o l'\u00eaa l'arsen\u00e2 s\u00f3n st\u00e6ti convert\u00eei inte di meu da \u00f2rm\u00e9zzo e inta sta\u00e7i\u00f3n mar\u00ectima. A s\u00f2 p\u00e0rte ci\u00f9 ant\u00eega a l'\u00e9 pe c\u00f3ntra divent\u00e2 a s\u00eade do G\u00e0lata - Muz\u00eao do M\u00e2; 'n muz\u00eao dedic\u00f2u a-a st\u00f6ia nav\u00e2le de Z\u00eana."}
{"id": "29841", "revid": "1211", "url": "https://lij.wikipedia.org/wiki?curid=29841", "title": "Baden-W\u00fcrrtenberg", "text": ""}
{"id": "29843", "revid": "12052", "url": "https://lij.wikipedia.org/wiki?curid=29843", "title": "M\u00e2 Adri\u00e0tico", "text": ""}
{"id": "29844", "revid": "12552", "url": "https://lij.wikipedia.org/wiki?curid=29844", "title": "Val\u00e2 du Neva", "text": "A val\u00e2 du Neva (\"Val Neva\" in italian) a l'\u00e8 ina val\u00e2 ch'a se tr\u00f6va inte l'entrut\u00e8ra d'Arbenga, spart\u00eca fra e pruvinse de Savuna (L\u00ecg\u00fc(r)ia) e de Cuni (Piemunte), travers\u00e2 dau scci\u00fcmme N\u00e9va e dai s\u00f2 aflu\u00e8nti.\nGeugraf\u00eca e murfulug\u00eca.\nL'u(r)igine geulogica da val\u00e2 a se(r)\u00e9a da rintraci\u00e0 intu periudu Mesuz\u00f4icu, cu-u ter\u00e9n ch'u g'ha 'n u(r)igine de qu\u00e2rsu e e r\u00f2cche da 'n pruf\u00eelu elev\u00e2u, cun furme turt\u00fbse. Fan ecesiun in arc\u00fcni tr\u00e0tti pr\u00e9e ci\u00fc veje, in gene(r)\u00e0le scist\u00fbse permu-carbunif\u00e9(r)e, dund'u se tr\u00f6va u ter\u00e9n ci\u00fc m\u00f2llu e e z\u00f4ne de depresciun.\nFa parte da val\u00e2 u terit\u00f2(r)iu di cum\u00fci de Garesce (CN), \u00c8rli, Castreveju, S\u00fccca(r)\u00ea, Cixan e Arbenga (SV), dund'u scci\u00fcmme u cunflu\u00ecsce inte l'Ar\u00f2scia furmandu a S\u00e8nta.\nMunti.\nDe seguitu in el\u00e9ncu de prinsipali muntagne da v\u00e0lle, urdin\u00e0e in urdine de at\u00e9ssa.\nSt\u00f2ia.\nAntighe e testimunianse da pres\u00e8nsa \u00fcm\u00e0na inte sta z\u00f4na l\u00ec, z\u00e0 a part\u00ec dau tardu Pleistuc\u00e9n-inissiu Uluc\u00e9n, difatti chi se se(r)\u00e9an stansiai gr\u00fcppi de \u00f2mmi de Neanderthal, cumme testimuni\u00e0u dae res\u00e9nti scu\u00e8rte de l'Arma Veir\u00e0na, in \u00c8rli.\nSutta ai Rum\u00e0i, invece, nu restan trasse evid\u00e8nti de insediam\u00e8nti, p\u00fce se ghe sun pr\u00f6ve de culunisasi\u00f9n, cumme testimuni\u00e0u daa Necropuli d'\u00c8rli, inta lucalit\u00e0i de Cascina D'Aju, cum\u00fcn de Castreveju.\nChi sun st\u00e0e ritruv\u00e0e arc\u00fcne tumbe risal\u00e8nti au I seculu d.C., cun arn\u00eaxi de met\u00e0llu, se(r)\u00e0mica e veddru.\nE tumbe, rinvegn\u00fce dai abitanti e i cuntadin da frasiun, sun st\u00e0e poi st\u00fcdi\u00e0e dau prufes\u00f9 Franco Amoretti de Impeia. Sti st\u00fcddi l\u00ec l'han permessu de catalug\u00e2 in tutale de n\u00f6ve sepurt\u00fce, cuntenenti asc\u00ec de mun\u00eate rumae, dat\u00e0e a l'et\u00e0i cl\u00e2udia.\nImpurtante poi inti seculi sucesc\u00ecvi cumme via de cum\u00fcnicasi\u00f9n fra u Piemunte e a L\u00ecg\u00fc(r)ia, a cusc\u00ec diccia \"via da s\u00e2\", survat\u00fcttu intu periudu medievale, cun u ridimensciunam\u00e9ntu du pu\u00ea in sciu m\u00e2 da sit\u00e0i de Arbenga.\nD\u00fcante st'epuca l\u00ec, difatti, u ven fund\u00e0u u burgu de Castreveju, feudu di marchexi de Clavesana, sutta a l'antigu numme de Coedano.\nPropiu pe l'impurtansa de stu feudu a valle a l'\u00e9(r)a ciam\u00e2 Vallis Cohedani. \nA part\u00ec dau XIV seculu, pe(r)\u00f2 u cum\u00e9nsa a p\u00e8rde impurtansa, p\u00e9 a fundasiun, li vixin, du feudu de S\u00fccca(r)\u00ea, ch'u div\u00e8nta u n\u00f6vu s\u00e9ntru du marchesau e u sci\u00f4rbe asc\u00ec i pusedim\u00e8nti de stu burgu li. \nCu-u matrim\u00f4niu fra Enricu Du Carettu (r\u00e0mmu finalese) e Caterina Clavesana, fija du marchese, a rexid\u00e9nsa di Del Carretto a divegne Castreveju, ma difatti u r\u00f2llu de capit\u00e2le u passa a S\u00fccca(r)\u00ea (1326-1335).\nDa st'uniun li, i nascen trei fiji: Lazar\u00ecn, Carlu e Zanne. U segundu di trei se(r)\u00e0 poi u capustipite du n\u00f6vu rammu da famija s\u00fccca(r)elese, a part\u00ec dau 1397.\nPersunaggiu de rili\u00eavu nasci\u00fcu intu periudu du Marches\u00e0u a l'\u00e8 Ilaria Du Carettu, spuz\u00e2 dau scign\u00fb de L\u00fccca, Paulu Giuingi, inte l'annu 1403. A so fig\u00fc(r)a a ven asc\u00ec ricurd\u00e2 da 'n impurtante mumentu f\u00fcne(r)\u00e0iu, scurp\u00ecu da Jacupu da Qu\u00e8rcia.\nSegue in periudu de espansciun ecunomica e terituri\u00e0le, ma asc\u00ec de forti cunflitti, survat\u00fcttu fra Zena e i Savoia, pe i dumini in sci terit\u00f2ri de cunfin. Fra u 1625 e u 1631, particularmente interesante, scicumme che l'\u00e0nnu pr\u00ecmma Utaviu du Carettu l'ax\u00eava decisu de v\u00e8nde p\u00e0rte du feudu ai zenexi. I scuntri i se cuncl\u00fcdden sulam\u00e8nte intu 1631, \u00e0nnu du trat\u00e0u de Cherascu, ch'u sancisce a definitiva f\u00ecn du marches\u00e0u, an\u00e9ssu a a Rep\u00fcbbrica de Zena d\u00f9i \u00e0nni d\u00f2ppu.\nI paixi da val\u00e2 venan furtemente cuinvolti asc\u00ec inte vicende napuleoniche, tantu che a C\u00f2lla de San Benardu e u Scravai\u00f9n l'e(r)an cunscider\u00e0i cumme punti strategici. St'\u00fcrtima pusisiun chi se demustra impurtantiscima cu-u scoppu de agi(r)\u00e0 e difese piemuntexi, culuc\u00e0e ci\u00fc a valle.\nU gener\u00e2le Massena, Divixun\u00e0(r)iu, s'e(r)a dist\u00ecntu inte l'uperasiun che daa Rocca Barbena a prevedeva l'ataccu versu Barden\u00e8i. Inte stu moddu l\u00ec se druvivan e p\u00f2rte pe l'ataccu versu a C\u00f2lla du Me(r)\u00f6gnu.\nFl\u00f2ra e F\u00e0una.\n\u00dcna de specie de bestie ci\u00fc dif\u00fcse du terit\u00f2(r)iu da v\u00e0lle e de z\u00f2ne d'in gi(r)u u l'\u00e8 u g\u00e0mbe(r)u de scci\u00fcmme (\"Potambius Astacus\"), mentre fra i uxelli ben presenti sun e rundini. Storica a vic\u00e8nda de 'na scignu(r)a di Berri\u00f6i, in \u00c8rli, ch'a s'\u00e8 truv\u00e2 in ca' u n\u00eeu de ste rundini, apesu au fiu da l\u00fcxe. A ste li se azunzen pern\u00ecxi e farchi pelegr\u00ecn, assemme a \u00e2tre specie ci\u00fc pic\u00ecne. Inti boschi se tr\u00f6van daini, cravi\u00f6i, l\u00eavri, l\u00f9vi e cinghi\u00e0li.\nPoi ghe sun asc\u00ec i \u00e8rbui, cumme u nespu(r)u, fra e \u00e2tre ci\u00e0nte, pe esempiu e u(r)am\u00e0i rare \"Gensiana lig\u00fcstica\" o a \"Campanula sab\u00e0ssia\""}
{"id": "29846", "revid": "12052", "url": "https://lij.wikipedia.org/wiki?curid=29846", "title": "V\u00ecsta de Z\u00eana", "text": "A V\u00ecsta de Z\u00eana a l'\u00e9 'na pit\u00fba do s\u00e9colo XVI ch'a rafig\u00fba o p\u00f2rto de Z\u00eana. O qu\u00e0ddro o l'\u00e9 st\u00e6to realiz\u00f2u co-a t\u00e9cnica da t\u00e9npia in sce t\u00e9ia inte l'\u00e0nno 1597 e o l'\u00e9 'n'\u00f2pera do pit\u00f4 zen\u00e9ize Crist\u00f2ffa Gr\u00e0sso.\nDescri\u00e7i\u00f3n.\nO qu\u00e0ddro o rafig\u00fba o p\u00f2rto da \u00e7it\u00e6 mar\u00e8nn-a de Z\u00eana v\u00e8rso a f\u00ecn do s\u00e9colo XV. L'\u00f2pera a l'\u00e9 baz\u00e2 in sce 'n ci\u00f9 ant\u00eego afr\u00e9sco, realiz\u00f2u p\u00f6co d\u00f2ppo o 1481 (f\u00f2scia into 1488) da 'n art\u00ecsta sconosci\u00fbo e ch'o s'\u00e9 p\u00e8rso co-o t\u00e9npo. A-o Crist\u00f2ffa de Gr\u00e0sci, pit\u00f4 ch'o s'\u00eaa specializ\u00f2u into ritr\u00e2e di paiz\u00e0ggi mar\u00ectimi, a l'\u00e9 st\u00e6ta d\u00f3nca comiscion\u00e2 da-i Po\u00e6 do Com\u00f9n a realiza\u00e7i\u00f3n de 'na c\u00f2pia de l'\u00f2pera, da l\u00ea conplet\u00e2 inte l'\u00e0nno 1597.\nInto qu\u00e0ddro gh'\u00e9 'na v\u00ecsta da \u00e7it\u00e6-st\u00e2to inte l'\u00e0nno 1481, co-ina gr\u00e0nde \u00e9nfaxi ch'a l'\u00e9 st\u00e6ta m\u00ecssa in sci\u00e2 promin\u00e9nsa de Z\u00eana c\u00f3mme pot\u00e9nsa nav\u00e2le e comerci\u00e2le, f\u00e6to ch'o l'em\u00e9rge da-o gr\u00e0n n\u00f9mero de n\u00e2ve rafigu\u00f2u. Tra de qu\u00e9ste gh'\u00e9 v\u00e0rie gal\u00eae da Mar\u00ecnn-a Zen\u00e9ize, scito\u00e6 a-o c\u00e9ntro do p\u00f2rto, co-o s\u00f2 arsen\u00e2 nav\u00e2le e o gr\u00e0n f\u00e2ro da Lant\u00e8rna de Z\u00eana che s\u00f3n vix\u00ecbili asc\u00ec. Inta p\u00e0rte \u00e2ta da qu\u00e0ddro, s\u00f4via a-e col\u00ecnn-e d'in g\u00eeo a-a \u00e7it\u00e6, gh'\u00e9 do\u00ee st\u00e9mmi de S\u00e0n Z\u00f3rzo, sc\u00ecnbolo da Rep\u00f9brica. In particol\u00e2, a sc\u00eana rafigu\u00e2 into qu\u00e0ddro a l'\u00e9 qu\u00e9lla do rit\u00f3rno (o f\u00f2scia da part\u00e9nsa) da fl\u00f2tta zen\u00e9ize da 'na spedi\u00e7i\u00f3n c\u00f3ntra i t\u00f9rchi de l'Inp\u00earo \u00f2tom\u00e0n a \u00d2tranto, comand\u00e2 da-o d\u00fbxe e cardin\u00e2 P\u00f2ulo Freg\u00f4zo.\nO l'\u00e9 interes\u00e0nte v\u00e9dde c\u00f3mme a rafigura\u00e7i\u00f3n da \u00e7it\u00e6 a m\u00e9tte ins\u00e9mme di elem\u00e9nti da l'\u00f2pera \u00f2rigin\u00e2le e di cazam\u00e9nti che pe c\u00f3ntra \u00eaan prez\u00e9nti s\u00f4lo into s\u00e9colo XVI. Def\u00e6ti, prez\u00e9npio, gh'\u00e9 anc\u00f3n o Castel\u00e9tto, fort\u00e9ssa caci\u00e2 zu into c\u00f3rso da riv\u00f2lta c\u00f3ntra i fran\u00e7\u00e9ixi do 1528 ma, pe c\u00f3ntra, a v\u00ecsta do p\u00f2rto a l'\u00e9 agiorn\u00e2 a l'\u00e0nno de realiza\u00e7i\u00f3n de l'\u00f2pera, co-a v\u00ecsta di trav\u00e0ggi in c\u00f3rso pe-o prolongam\u00e9nto do meu de lev\u00e0nte (o no l'\u00e9 ci\u00e6o se a lant\u00e8rna in sce qu\u00e9llo meu a s\u00e9gge za st\u00e6ta caci\u00e2 zu into 1597, a \u00f2gni m\u00f2ddo a s\u00f2 demoli\u00e7i\u00f3n a l'\u00e9 avegn\u00fba in qu\u00e9lli \u00e0nni).\nD'ancheu l'\u00f2pera a l'\u00e9 conserv\u00e2 a Z\u00eana into G\u00e0lata - Mus\u00eao do M\u00e2, realiz\u00f2u dr\u00e9nto a l'ant\u00eego arsen\u00e2, a-o ci\u00e0n ter\u00e9n inta s\u00e2la n\u00f9mero 2."}
{"id": "29848", "revid": "12052", "url": "https://lij.wikipedia.org/wiki?curid=29848", "title": "Crist\u00f2ffa Gr\u00e0sso", "text": "Crist\u00f2ffa Gr\u00e0sso (Val\u00e0dda da Pon\u00e7\u00e9ivia, ... \u2013 ...; in ativit\u00e6 1565-1598), conosci\u00fbo co-o cogn\u00f3mme Gr\u00e0sci asc\u00ec, o l'\u00e9 st\u00e6to 'n pit\u00f4 zen\u00e9ize, specializ\u00f2u in qu\u00e0ddri con sog\u00e8tti nav\u00e2li.\nV\u00ectta.\n\u00d2rigin\u00e2io da Val\u00e0dda da Pon\u00e7\u00e9ivia, o l'\u00eaa iscr\u00eeto inte l'\u00e0rte di pito\u00ee da \u00e7it\u00e6 de Z\u00eana. A s\u00f2 v\u00ectta a l'\u00e9 p\u00f6co conosci\u00fba e o l'\u00e9 aregord\u00f2u sorviat\u00f9tto p\u00ee-\u00e2 s\u00f2 \u00f2pera ci\u00f9 fam\u00f4za, \u00f6 s\u00e6 a \"V\u00ecsta de Z\u00eana (inte l'\u00e0nno 1481)\", \u00f2pera b\u00e2za in sce 'na pit\u00fba de 'n aot\u00f4 sconosci\u00fbo realiz\u00e2 ci\u00f9 \u00f2 m\u00eano inte l'\u00e0nno 1488. Depo\u00ee av\u00e9i \u00f2tegn\u00fbo a comisci\u00f3n da-i Po\u00e6 do Com\u00f9n de realiz\u00e2ne 'na c\u00f2pia, o Gr\u00e0sso o s'\u00e9 m\u00ecsso inte l'\u00e0nno 1597 a travagi\u00e2 in sce l'\u00f2pera, rax\u00f3n pi-\u00e2 qu\u00e6 gh'\u00e9 di el\u00e9menti no do t\u00f9tto coer\u00e9nti fra de l\u00f4 c\u00f3mme o Castel\u00e9tto, caci\u00f2u zu inte l'\u00e0nno 1528, e i n\u00eauvi trav\u00e0ggi f\u00e6ti a-o p\u00f2rto, contenpor\u00e0nni a-o pit\u00f4.\nO Gr\u00e0sso o l'ad\u00eauvi\u00e2va inte s\u00f2 \u00f2pere a f\u00ecrma \"Cristophorus De Grassis\"."}
{"id": "29849", "revid": "12052", "url": "https://lij.wikipedia.org/wiki?curid=29849", "title": "M\u00e0ppa zen\u00e9ize", "text": "A M\u00e0ppa zen\u00e9ize, conosci\u00fba co-o n\u00f3mme de Mappa Mundi 1457 asc\u00ec, a l'\u00e9 'na m\u00e0ppa do m\u00f3ndo realiz\u00e2 inte l'\u00e0nno 1457 e ciam\u00e2 cosc\u00ec apr\u00eauvo a-a prez\u00e9nsa de 'na band\u00eaa de Z\u00eana, into c\u00e0nto v\u00e8rso o n\u00f2rd-\u00f2vest, e, into c\u00e0nto in dire\u00e7i\u00f3n s\u00f9d-\u00f2vest, do st\u00e9mma da fam\u00ecggia de lign\u00eaua di Sp\u00ecnoa asc\u00ec.\nA l'\u00e9 'na m\u00e0ppa as\u00e6 interes\u00e0nte da-o p\u00f3nto de v\u00ecsta st\u00f2rico in qu\u00e0nto a l'\u00e9 tra e pr\u00ecmme che s'incom\u00e9nsan a alontan\u00e2 da-a conce\u00e7i\u00f3n \"tradi\u00e7ion\u00e2le\" do m\u00f3ndo, integr\u00e0ndo numer\u00f4xi elem\u00e9nti da-e esplora\u00e7io\u00ecn de qu\u00e9lli \u00e0nni (prez\u00e9npio e c\u00f2ste do Mediter\u00e0nio, e ci\u00f9 prec\u00eeze, s\u00f3n baz\u00e6 in sc\u00ee p\u00f2rtol\u00e9n) e incomens\u00e0ndo a abandon\u00e2 qu\u00e9lli de fantax\u00eea \u00f2 er\u00e6. Pe de ci\u00f9, a l'\u00e9 unn-a de prim\u00ecscime m\u00e0ppe a rafigu\u00e2 o n\u00f2rd v\u00e8rso l'\u00e2to.\nDescri\u00e7i\u00f3n.\nA difer\u00e9nsa da ci\u00f9 p\u00e0rte de m\u00e0ppe f\u00e6te in qu\u00e9lli \u00e0nni a l'\u00e9 baz\u00e2 sorviat\u00f9tto in sci\u00f4 r\u00e9izo-c\u00f3nto do vi\u00e2gio in \u00c0zia do Nicol\u00f2 Da C\u00f3nti, n\u00f2bile merc\u00e0nte vene\u00e7i\u00e0n ch'o l'\u00eaa an\u00e6to into Lev\u00e0nte pe 'na misci\u00f3n comerci\u00e2le, ciuf\u00eeto che in sce qu\u00e9llo do M\u00e0rco P\u00f6lo. L'aot\u00f4 o l'\u00e9 'n zen\u00e9ize sconosci\u00fbo (o l'\u00e0 indic\u00f2u inta m\u00e0ppa s\u00f4lo l'\u00e0nno de realiza\u00e7i\u00f3n e o no gh'\u00e0 m\u00ecsso a s\u00f2 f\u00ecrma) e, da 'n'an\u00e0lixi de l'\u00f2pera, se peu v\u00e9dde de c\u00f3mme qu\u00e9sta a s\u00e9gge ci\u00f9 avans\u00e2 da fam\u00f4za m\u00e0ppa do m\u00f3ndo f\u00e6ta da pr\u00e6 M\u00e0oro, co-i contin\u00e9nti che, sp\u00e9cce l'Eor\u00f6pa, \u00e0n de b\u00f3nn-e propor\u00e7io\u00ecn. Pe de ci\u00f9, inta m\u00e0ppa gh'\u00e9 mostr\u00f2u 'na n\u00e2ve a v\u00e9ia eorop\u00eaa a tr\u00e9i \u00e8rboi inte l'\u00d2c\u00e9ano Indi\u00e0n, f\u00e6to che in realt\u00e6 o no se dovi\u00e9iva \u00ease anc\u00f3n verific\u00f2u.\nL'elem\u00e9nto ci\u00f9 particol\u00e2re da m\u00e0ppa o l'\u00e9 de seg\u00fbo a s\u00f2 f\u00f3rma a am\u00e0ndoa, con de dimenscio\u00ecn de diagon\u00e2li che s\u00f3n de 42 c\u00ectti in alt\u00e9ssa pe 81 in largh\u00e9ssa (a m\u00e0ppa intr\u00eaga a l'\u00e9 de 61 x 90 cm). Pe 'sta rax\u00f3n chi a longit\u00f9dine a v\u00eagne sti\u00e2 a squ\u00e6xi o d\u00f3ggio da latit\u00f9dine e d\u00f3nca, conscider\u00e0ndo ch'a l'\u00e9 'na m\u00e0ppa as\u00e6 r\u00eccca de t\u00ecnte e decora\u00e7io\u00ecn asc\u00ec, l'\u00e9 prob\u00e0bile ch'a no l'\u00e0gge av\u00fbo 'n inport\u00e0nte \u00fbzo pr\u00e0tico ma bensc\u00ec ch'a fo\u00eese 'na s\u00e9nplice \u00f2pera d'\u00e0rte da mostr\u00e2, m\u00ecssa f\u00f2scia inta bibliot\u00eaca priv\u00e2 da fam\u00ecggia Sp\u00ecnoa.\nA-a giorn\u00e2 d'ancheu, 'sta m\u00e0ppa chi a l'\u00e9 de propi\u00eat\u00e6 p\u00f9blica e a l'\u00e9 conserv\u00e2 inta bibliot\u00eaca na\u00e7ion\u00e2le centr\u00e2le de Fir\u00e9nse."}
{"id": "29850", "revid": "12052", "url": "https://lij.wikipedia.org/wiki?curid=29850", "title": "Mappa Mundi 1457", "text": ""}
{"id": "29851", "revid": "12052", "url": "https://lij.wikipedia.org/wiki?curid=29851", "title": "C\u00f3nsoi da Compagna Communis", "text": "I C\u00f3nsoi da Compagna Communis s\u00f3n st\u00e6ti i pr\u00ecmmi govern\u00e0nti da \u00e7it\u00e6 de Z\u00eana e da s\u00f2 Rep\u00f9brica. \u00c9mmo 'na docomenta\u00e7i\u00f3n ab\u00e0sta conpl\u00eata di s\u00f2 n\u00f3mmi a part\u00ee da-o 1099, \u00e0nno da pr\u00ecmma crox\u00e2, into qu\u00e6 a Rep\u00f9brica a l'\u00e0 d\u00e6to a-o C\u00e0faro o c\u00f2npito d'incomens\u00e2 a scr\u00eeve i s\u00f2 fam\u00f4xi an\u00e2li, inti qu\u00e6 vegn\u00eevan aregord\u00e6, pe \u00f2gni \u00e0nno, i f\u00e6ti ci\u00f9 inport\u00e0nti inta st\u00f6ia da na\u00e7i\u00f3n. O C\u00e0faro o l'\u00e9 d\u00f3nca st\u00e6to o pr\u00ecmmo de 'na s\u00e9rie de cron\u00ecsti a-o serv\u00ec\u00e7io da Rep\u00f9brica, co-i an\u00e2li che s\u00f3n st\u00e6ti contino\u00e6 da-i s\u00f2 suceso\u00ee.\nInto per\u00eeodo consol\u00e2re gh'\u00e9 st\u00e6to v\u00e0rri cangiam\u00e9nti inta c\u00e0rega do c\u00f3nso, a qu\u00e6 a l'\u00e9 du\u00e2 pe ci\u00f9 de \u00e0nno s\u00f4lo sc\u00ecnn-a-o 1121. Pe de ci\u00f9, da-o 1130 a l'\u00e9 st\u00e6ta cre\u00e2 a fig\u00fba do C\u00f3nso di Ci\u00e6ti, a qu\u00e6 a l'afianc\u00e2va i c\u00f3nsoi \"communis\". A c\u00e0rega de c\u00f3nso a l'\u00e9 st\u00e6ta sostito\u00eea inte l'\u00e0nno 1191 da qu\u00e9lla di poist\u00e6, a \u00f2gni m\u00f2ddo vegn\u00ecndo de v\u00f2tte repigi\u00e2 sc\u00ecnn-a-o 1216, pe p\u00f6i \u00ease abandon\u00e2 do t\u00f9tto. Pe t\u00f9tto o per\u00eeodo di c\u00f3nsoi a s\u00f2 n\u00f2mina a l'\u00eaa f\u00e6ta a-i 2 de frev\u00e2."}
{"id": "29853", "revid": "12052", "url": "https://lij.wikipedia.org/wiki?curid=29853", "title": "C\u00e0faro", "text": ""}
{"id": "29854", "revid": "1211", "url": "https://lij.wikipedia.org/wiki?curid=29854", "title": "Winston Churchill", "text": "Sir Winston Leonard Spencer Churchill (Woodstock, 30 nov\u00e9nbre 1874 - Londra, 24 zen\u00e2 1965) o l'\u00e8 st\u00e6to 'n politico ingleise do XX s\u00e9colo. Membro do part\u00eeo conservat\u00f4, o l'\u00e8 st\u00e6to primmo ministro do R\u00e9gno Un\u00eeo pe d\u00f4e votte, a primma da-o 10 m\u00e0zzo 1940 a-o 26 l\u00f9ggio 1945, a seg\u00f3nda da-o 26 \u00f2t\u00f4bre 1951 a-o 7 arv\u00ee 1955."}
{"id": "29856", "revid": "12052", "url": "https://lij.wikipedia.org/wiki?curid=29856", "title": "Cristophorus De Grassis", "text": ""}
{"id": "29857", "revid": "12052", "url": "https://lij.wikipedia.org/wiki?curid=29857", "title": "C\u00f3nsoli da Compagna Communis", "text": ""}
{"id": "29859", "revid": "12052", "url": "https://lij.wikipedia.org/wiki?curid=29859", "title": "Bon\u00e6gia", "text": "Co-o n\u00f3mme de bon\u00e6gia (contra\u00e7i\u00f3n de par\u00f2lle \"b\u00f3nn-a\" e \"v\u00e9uggia\") se fa riferim\u00e9nto a qu\u00e9lli \u00f2mmi che, der\u00ea a-o pagam\u00e9nto de 'n \u00e7\u00e8rto stip\u00e9ndio, intr\u00e2van inte fl\u00f2tte de l'Et\u00e6 de M\u00eazo - in particol\u00e2 inte qu\u00e9lle de rep\u00f9bliche main\u00e6 de Z\u00eana e de Ven\u00e9\u00e7ia - c\u00f3mme remo\u00e9i pe-e s\u00f2 gal\u00eae.\nA \u00f2gni m\u00f2ddo, tra e d\u00f4e rep\u00f9bliche, i bon\u00e6gia \u00eaan ci\u00f9 com\u00f9n inta fl\u00f2tta vene\u00e7i\u00e0nn-a ciuf\u00eeto che in qu\u00e9lla zen\u00e9ize: def\u00e6ti, apr\u00eauvo a-o contr\u00f2llo do com\u00e8rcio di scci\u00e2vi into Mediter\u00e0nio, Z\u00eana a prefer\u00eeva d\u00eauvi\u00e2 di scci\u00e2vi c\u00f3mme remo\u00e9i, port\u00e0ndo a 'na f\u00f2rte ridu\u00e7i\u00f3n de sp\u00e9ize p\u00f2-u mantegnim\u00e9nto da fl\u00f2tta. Pe c\u00f3ntra, sta decix\u00f3n chi a port\u00e2va a 'na diminu\u00e7i\u00f3n de \u00f2mmi dispon\u00ecbili p'abord\u00e2 i \u00e2tri b\u00e0rchi.\nCosc\u00ec c\u00f3mme i gali\u00f6ti, e bon\u00e6ge vegn\u00eevan incaden\u00e6 a-e r\u00e9mme asc\u00ec ma, diversam\u00e9nte da-i prexon\u00ea, inte scitoa\u00e7io\u00ecn de per\u00eccolo \u00eaan l\u00ecber\u00e6 da-i \u00e7\u00e9ppi, pe no mo\u00ee neg\u00e6 in c\u00e2xo de naofr\u00e0ggio. Pe de ci\u00f9, \u00eaan dot\u00e6 de \u00e0rme pe parte\u00e7ip\u00e2 e conb\u00e0tte inti abord\u00e0ggi e, pe b\u00f3nn-a cond\u00fbta, po\u00e9ivan goagn\u00e2 di pr\u00e9mmi in din\u00e6 asc\u00ec."}
{"id": "29860", "revid": "12052", "url": "https://lij.wikipedia.org/wiki?curid=29860", "title": "C\u00f3nso di Ci\u00e6ti", "text": "O C\u00f3nso di Ci\u00e6ti o l'\u00e9 st\u00e6to 'na c\u00e0rega p\u00f9blica da Rep\u00f9brica de Z\u00eana inti pr\u00ecmmi \u00e0nni da s\u00f2 indipend\u00e9nsa, conosci\u00fbo co-o n\u00f3mme de \"c\u00f3nso de c\u00e0oze civ\u00eeli\" asc\u00ec d\u00e6to che a s\u00f2 giurisdi\u00e7i\u00f3n a l'\u00eaa in sc\u00ea questio\u00ecn civ\u00eeli.\nSt\u00f6ia.\nIn prin\u00e7ipio i pot\u00eari di c\u00f3nsoi di ci\u00e6ti \u00eaan ezercit\u00e6 da-i C\u00f3nsoi da Compagna Communis, co-a pr\u00ecmma sudivix\u00f3n tra e d\u00f4e c\u00e0reghe ch'a l'\u00e9 st\u00e6ta qu\u00e9lla avegn\u00fba into consol\u00e2to do 1130. Depo\u00ee \u00e2tri do\u00ee \u00e0nni de gov\u00e8rno con c\u00f3nsoi da-o d\u00f3ggio mand\u00e2to, a part\u00ee da-o 1133 s'\u00e9 incomens\u00f2u a el\u00eaze in m\u00f2ddo regol\u00e2re s\u00e9gge i c\u00f3nsoi do com\u00f9n che qu\u00e9lli di ci\u00e6ti, afianc\u00e6 ci\u00f9 t\u00e0rdi da \u00e2tri c\u00f3nsoi pe-e rela\u00e7io\u00ecn tra e qu\u00e0ttro conp\u00e0gne da \u00e7it\u00e6 e-e qu\u00e0ttro do b\u00f3rgo (da-o 1199), pe qu\u00e9lle co-i fol\u00e2ni (da-o 1197) e pe qu\u00e9lle co-a n\u00eauva cl\u00e0sse borgh\u00e9ize (da-o 1201).\nA c\u00e0rega de c\u00f3nso di ci\u00e6ti a l'\u00e9 st\u00e6ta in sci\u00e2 f\u00ecn sopr\u00e8ssa inte l'\u00e0nno 1217, qu\u00e0nde a l'\u00e9 st\u00e6ta sostito\u00eea da 'n gi\u00f9di\u00e7e pe \u00f2gni gr\u00f9ppo de qu\u00e0ttro conp\u00e0gne, o qu\u00e6 o l'\u00eaa conosci\u00fbo co-o n\u00f3mme de \"c\u00f3nso de giust\u00ec\u00e7ia. A \u00f2gni m\u00f2ddo, e c\u00e0reghe con giurisdi\u00e7i\u00f3n in sc\u00ea questio\u00ecn civ\u00eeli de sp\u00e9sso vegn\u00eevan anc\u00f3n ciam\u00e6 \"c\u00f3nso di ci\u00e6ti\", scib\u00e9n ch\u00f2-u scist\u00eama de gov\u00e8rno o l'\u00eaa int\u00e0nto b\u00e9n b\u00e9n cangi\u00f2u.\n\u00d2rganiza\u00e7i\u00f3n.\nO n\u00f9mero di c\u00f3nsoi di ci\u00e6ti o l'\u00e9 b\u00e9n b\u00e9n cangi\u00f2u co-o pas\u00e2 di \u00e0nni ma, a \u00f2gni m\u00f2ddo, o l'\u00eaa lig\u00f2u a qu\u00e9llo de conp\u00e0gne inte qu\u00e6 o l'\u00eaa spart\u00eeo o com\u00f9n. Def\u00e6ti, pi-\u00e2 ci\u00f9 p\u00e0rte di conso\u00e6ghi, i c\u00f3nsoi di ci\u00e6ti \u00eaan in n\u00f9mero de \u00e9utto, un pe conp\u00e0gna, de s\u00f2lito m\u00ecsse ins\u00e9mme inti do\u00ee gr\u00f9ppi de qu\u00e0ttro v\u00e8rso o Cast\u00e9llo e de qu\u00e0ttro v\u00e8rso o b\u00f3rgo de Pre.\nA s\u00eade di c\u00f3nsoi de c\u00e0oze civ\u00eeli a l'\u00e9 st\u00e6ta, sc\u00ecnn-a-o 1190, o pal\u00e0sso de l'ar\u00e7iv\u00e9scovo, der\u00ea a-o pagam\u00e9nto de \u00e7\u00e9nto s\u00f6di a l'\u00e0nno. \u00c7erc\u00e0ndo de separ\u00e2 i pot\u00eari civ\u00eeli da qu\u00e9llo religi\u00f4zo da c\u00f9ria, a part\u00ee da-o 1190 s'\u00e9 dec\u00eezo che i c\u00f3nsoi di ci\u00e6ti dov\u00e9ssan ezercit\u00e2 a pr\u00f2pia c\u00e0rega, a rota\u00e7i\u00f3n, pe tr\u00e9i m\u00e9ixi inta g\u00eaxa de S\u00e0nta M\u00e0ia de Cast\u00e9llo, pe tr\u00e9i into pal\u00e0sso S\u00e0n Z\u00f3rzo, pe tr\u00e9i inta g\u00eaxa de S\u00e0n Don\u00f2u e, in sci\u00e2 f\u00ecn, s\u00f4lo pe tr\u00e9i m\u00e9ixi into pal\u00e0sso ar\u00e7ivescov\u00eele."}
{"id": "29862", "revid": "1211", "url": "https://lij.wikipedia.org/wiki?curid=29862", "title": "G\u00f9rdena", "text": "G\u00f9rdena (in itali\u00e0n: \"G\u00f2rdena\") l'\u00e9 'na frasi\u00f3n ch'a f\u00f2 parte dei cum\u00fcne 'd Mungiard\u00e9in. A G\u00f9rdena gh'\u00e9 14 abitanti. A G\u00f9rdena u s' p\u00f2rla inc\u00f9 ei ligure inta variante nuvaize."}
{"id": "29864", "revid": "1042", "url": "https://lij.wikipedia.org/wiki?curid=29864", "title": "Sci\u00f4 Regi\u00f1a", "text": "O sci\u00f4 Regi\u00f1a o l'\u00e8 st\u00e6to 'n personaggio do tiatro e da lettiatua zeneize. Visciuo pe 'ndavei e morto do 1792, ne fu creao 'na maschera tiatr\u00e2 da-o caratterista Domennego G\u00e6lo ch'o-a port\u00f2 in scena tra o 1812 e 1817. A part\u00ee da-o 1815 o poeta Martin Piaggio o gh'intitol\u00f2 l'armanacco di Fr\u00e6 Paghen, o \"Lunaio do sci\u00f4 Regi\u00f1a\", fandone o protagonista de \"reviste da \u00e7it\u00e6\" ciu varri \"viagi\", \"scampagnate\" e di atre compoxi\u00e7ioin. O \"Lunaio Regi\u00f1a\" o contino\u00f2 e pubrica\u00e7uin sci\u00f1a-o 1898.\nO veo Regi\u00f1a.\nL'Achille Neigro o ne riporta che da-i documenti conserv\u00e6 inte l'Archivvio de Stato de Zena se sa de seguo che o sci\u00f4 Regi\u00f1a, o l'abao Regi\u00f1a, o l'ea un t\u00e2 Fran\u00e7esco Cavanna nasciuo in gio a-o 1750, se prezumme 'n despiao con di problemi d'alcolismo ch'o passava e seia\u00f1e a f\u00e2 o gio di ostaje passando de toa in toa, dovve ghe pagavan da beje perch\u00e8 o fesse a macetta. A seja do 27 de mazzo 1792, giorno de Pentecoste, vegnindone de l'ostaja do Morando vexin a San B\u00e6rtom\u00ea o l'intr\u00f2 inte l'ostaja do Gioachin Cresci into caroggio di Orfani (anc\u0153u via Gallata), rente l'Accas\u0153ua. Chie, montando a-o cian de d'ato o s'arubat\u00f2 inder\u00ea zu pi-a scaa e o dette ina brutta patta. Portao a Pamaton o mego o ghe riscontr\u00f2 in sgoaro inta parte superi\u00f4 e meza\u00f1a de l'\u00f3\u00e7\u00ecppite con como\u00e7ion \u00e7erebr\u00e2 e o fu diciarao in peigo de vitta. Perso conoscen\u00e7a, o mo\u00ec o l'undeman e o fu assoterao a-a Foxe. Tra i documenti de l'archivvio o Neigro o riporta doi squarsci de 'n bigetto de caaxo aligao a-i atti: \"Un \u00e7erto sempli\u00e7issimo ommo dito per sorvenomme ro signor Regi\u00f1a non se vedde ci\u00f9 per ra \u00e7it\u00e6. Se dixe o s\u00e6 st\u00e6to da compagni sedutto\u00ee conduto in Bezagno, f\u00e6to imbriag\u00e2, caciao dap\u0153u zu de 'na scara a romp\u00eese ro collo sen\u00e7a avei campo a poeise confess\u00e2 [...] ro Governo o non p\u0153u ni deve disinteress\u00e2se de vegn\u00ee in ci\u00e6ro dro f\u00e6to avendo streito obrigo de proteze ra vitta dri \u00e7itten e ro fisco e ri giudi\u00e7i e tutti ri offi\u00e7iali de giusti\u00e7ia son pag\u00e6 a questo fin. [...] Ci\u00f9 sempli\u00e7i e mizerabili son re perso\u00f1e ci\u00f9 gh'\u00e8 dovuo ra prote\u00e7ion e vigilan\u00e7a de l'aotorit\u00e6.\" Da questo dev'ese partio 'n'indaggine da Rota crimin\u00e2 pi a\u00e7ert\u00e2 che no l'avessan caciao zu aposta, d\u00e6to che 'n gar\u00e7on de l'ostaja, \u00e7erto Gi\u0153umo Decia\u00f1e, che quella seja o s'atrovava in \u00e7imma a-a scaa, o l'aiva pigiao o largo. Ghe fu spicao 'n mandato de catua, l\u00ea o se costito\u00ec, ma o giuddi\u00e7e, sentio i testimonni, o decize o non l\u0153ugo a procede, d\u00e6to che p\u00e2 che-o Decia\u00f1e o l'aise sci\u00f1a alongao a man pe \u00e7erc\u00e2 de retegn\u00eelo.\nFoscia sta specce de \"cause c\u00e9l\u00e8bre\" a fe\u00e7\u00e7e 'n \u00e7erto sciaato e foscia a macetta do sci\u00f4 Regi\u00f1a a l'intr\u00f2 into \"folklore\" locale, magara soo che comme personaggio proverbi\u00e2 (chiss\u00e0 che n'\u00e6se comen\u00e7ao a circol\u00e2 sci\u00f1a di moddi de d\u00ee, tipo: \"saile cont\u00e2 megio che-o sci\u00f4 Regi\u00f1a\", \"pigi\u00e2 a scaa comme-o sci\u00f4 Regi\u00f1a\" \u00f2 \"pigi\u00e2se o m\u00e2 do sci\u00f4 Regi\u00f1a, stacca v\u0153ua e caraffa pi\u00f1a\" e via armanacando...). O Neigro o scrive de no avei trovao men\u00e7un do sci\u00f4 Regi\u00f1a into ventennio ch'o va da-o 1792 a-o 1812, ma de seguo se ne doveiv'ese conservao l'aregordo se vint'anni doppo o G\u00e6lo e o Piaggio decizan de ti\u00e2lo f\u0153ua da-a so fossa comu\u00f1a e ingagi\u00e2lo pe-e so raprezenta\u00e7ioin tiatr\u00e6 e pe-i so lunai.\nO Regi\u00f1a maschera tiatr\u00e2.\nVint'anni doppo a so morte o poveo Regi\u00f1a o fu portao a-a luxe da \"ribalta\" da l'att\u00f4 Domennego G\u00e6lo (\u00f2 Garello), ch'o s'apropi\u00f2 do so nomiagio pe-o protagonista de comeddie e farse tra-e qu\u00e6, com'osserva o Neigro, a giudic\u00e2 da-i tittoli gh'ea asc\u00ec di adatamenti in sarsa zeneize dovve-o Regi\u00f1a o sostitoiva 'n Arlichin \u00f2 'n Poriscinella (comm'o ne conferma asc\u00ec o Martin Piaggio into sonetto dedicao a-o Regi\u00f1a doi anni doppo.)\nInta \"Gazetta de Zena\" do 14 mar\u00e7o 1812 se ghe p\u0153u leze 'n sorprendente: \"Tiatro de Sant'Aostin Farsa n\u0153uva: \"Ro sci\u00f4 Regi\u00f1a poeta zeneize\" e con\u00e7erto de violin da Catainin Carcagna\". (Foscia u\u00f1a di urtime ocoren\u00e7e de l'articcolo \"ro\"?)\nO Steva Rebaodo o scrive inta revista \"Zena\" do 1942 che-o sucesso riportao da questo \"caraterista\" \u00f2 \"zanni\" o fu cosc\u00ec vivo presso o pubbrico zeneize che i imprezai di tiatri de Zena (Gioxe Feipo Gran\u00e6a; Loigi Gianco) ghe creon 'na compagnia commica, dita \"Commica Compagnia de l'Impreiza di Tiatri de Zena\" \u00f2 \"Commica Compagnia G\u00e6la\" \u00f2 \"Soc\u00eat\u00e6 di Commichi-Diletanti\" ec.\nInta \"Gazetta\" do 21 otobre lezemmo: \"Tiatro da Sant'Aostin Venard\u00ec chi ven seja\u00f1a a benefi\u00e7\u00e7io do sci\u00f4 G\u00e6lo caratterista [...] n\u0153uva compoxi\u00e7ion in doi atti inta qu\u00e6 o carattere do Poeta protagonista o gh'\u00e8 da l'aot\u00f4 zeneize inzegnozamente insejo into pattrio dialetto, e a l'\u00e8 intitol\u00e2 \"Gi\u00f3x\u00eee do sci\u00f4 Regi\u00f1a\"\".\nInte quella do 21 novembre: \"Tiatro da Sant'Aostin. Lunesd\u00ec, a comeddia \"Tutto il mal non vien per nuocere\" \u00f2 s\u00e6 \"O sci\u00f4 Regi\u00f1a meistro de caza \u00e0 Londra.\"\"\nCh\u00ec apr\u0153uvo 'na letannia di atri tittoli trov\u00e6 inte Gazette di sett'anni sucescivi:\nE ch\u00ec arvimmo 'n p\u00e2 de parentexi. O Rebaodo o scrive chi-a gexa de san Paolo a fu transform\u00e2 into tiatro de Campetto proppio do 1813 ma o fu serao do 1821 percos'o l'ea troppo picin. Transformao in magazin e so colonne de marmao fun misse inta faciata da vixi\u00f1a gexa de Santa Maja de Vigne. Anc\u0153u gh'\u00e8 'n supermercao: tante votte gh'emmo f\u00e6to a speiza sen\u00e7a savei che da-o 1813 a-o 1819 proppio l\u00ec se ghe re\u00e7itava e comeddie do sci\u00f4 Regi\u00f1a.\nSempre o Rebaodo o ne spiega ch'\u00e0 l'uzo antigo i artisti ciu importanti ogni stagion g'aivan o drito \u00e0 'na \"seja\u00f1a a benefi\u00e7\u00e7io\". Into depoidisn\u00e2 l'att\u00f4 o se prezentava a caza de perso\u00f1e ciu influente da \u00e7it\u00e6 co l'invio pi-a seja\u00f1a, a-a dreitua stampao sciu s\u00e6a, e a-a seja o se fava trov\u00e2 in costumme a-a porta do tiatro rente \u00e0 'na toa con d'ato 'n ba\u00e7\u00ee dovve-o pubbrico, pagao o bigetto, o lasciava 'n'oferta pe st'att\u00f4 \u00f2 st'attri\u00e7e. Quella seja o tiatro o l'ea inluminao ciu do sollito, e o bello o l'\u00e8 che se caciava a-o pubbrico \"sunetti, combi, annie, bibin\" con consegoente badaluffa de quelli che \u00e7ercavan d'aciap\u00e2ne quarcun (e risolve o problema da \u00e7e\u00f1a...).\nDe ch\u00ec avanti i tittoli en pi-a ciu gran parte riport\u00e6 in toscan, ma l'\u00e8 ben probabbile che seggian st\u00e6ti traduti da-o giornalista, foscia perch\u00e8, da quello che se p\u0153u leze, a scrive in zeneize o fava ina gran fadiga, foscia asc\u00ec pe via de quell'aotomatismo che g'aiva \u00e0 Zena e perso\u00f1e cortiv\u00e6, de parl\u00e2 zeneize e scrive toscan, squ\u00e6xi sen\u00e7a manco ac\u00f2rxisene. Questo se p\u0153u dezumme da-o f\u00e6to che gh'\u00e8 di tittoli de 'na m\u00e6xima comeddia riport\u00e6 'na votta in zeneize e 'n'atra in toscan, \u00f2 che prezenpio into num. do 26 dex. 1818 se ghe leze \"...\"La Favola della Cenerentola\", tradotta dall'inglese in versi genovesi, con figure allusive...\", quande semmo pe \u00e7erto che-o tittolo veo o l'\u00e8 \"A Foa da Senerella, traduta in versci zeneixi\".\nGhe sai\u00e6 da osserv\u00e2 asc\u00ec ch'\u00e0 quelli tempi Zena a l'ea ancon 'na \u00e7it\u00e6 de l'impeo fran\u00e7eize, tutti parlavan zeneize, ma a Gazetta a l'ea scrita parte in fran\u00e7eize e parte in toscan, con tutto che parte da popola\u00e7ion, specce i figi\u0153u e i anarfabeti, ste doe lengoe foreste manco i acapivan. Vanni a acap\u00ee...\nS'acapisce che chi de sotta tutti i tittoli saian riport\u00e6 in zeneize, in corscivo quelli za riport\u00e6 in zeneize da-a Gazetta.\nP\u00e2 chi-a primma comeddia do Regi\u00f1a de l'anno a foise delongo \"E gi\u00f3x\u00eee\".\nCh\u00ec i tittoli en in zeneize. Se vedde che-o giornalista o g'ha avuo o coraggio de lasci\u00e2gheli perch\u00e8 o l'ha copi\u00e6 da l'invio.\nFoscia s'aludde a l'invio da votta primma. Chiss\u00e0 se n'existe ancon un exempr\u00e2, e chiss\u00e0 se l'aot\u00f4 o l'ea o m\u00e6ximo G\u00e6lo \u00f2 ciutosto o Piaggio?\nPori\u00e6 trat\u00e2se do m\u00e6ximo \"Invio\" de doi anni avanti \u00f2 che donque de un n\u0153uvo, foscia scrito da-o Piaggio.\nChiss\u00e0 se st'\"Addio\" o l'\u00e8 ancon conservao da quarche parte e chiss\u00e0 chi l'\u00e8 che l'ha scrito. O Steva Rebaodo into m\u00e6ximo articcolo o ne riporta in atro, purtroppo sen\u00e7a indica\u00e7ion da viv\u00e0gna, un sunetto de \"Ringraziamento ed Addio\" de l'Att\u00f4 ch'o sostegniva a parte da maschera do sci\u00f4 Regi\u00f1a a-o Tiatro do Farcon into Carlev\u00e2 do 1818 scrita da-o Martin Piaggio:\n&lt;poem style=\"font-style:italic\"&gt;\nManchieivo a-o mae dove\u00ec, sae\u00ecvo tacci\u00f4u\n D'ingi\u00fbsto, sconoscente e de ch\u00eau d\u00fbo\n Se doppo e grazie che m'e\u00ec prodig\u00f4u,\n No ringraziasse t\u00fbtti per men\u00fbo;\nZeneixi, porti\u00f6 sempre in ch\u00eau stamp\u00f4u,\n Ve o diggo da Reginn-a, ansi ve o z\u00fbo,\n I vostri applausi, che n'ho mai meit\u00f4u,\n Se n'ho faeto de ci\u00f9, mi n'ho posci\u00fbo.\nCavalli c\u00f6 Defranchi, dove sei?\n Imprestaeme aoa o vostro bello d\u00ee;\n S\u00fbsciaeme \u00fbn p\u00f6 in te l'o\u00ebgia per piaxei.\nVorrieivo d\u00e2... no posso... oh che pat\u00ee!\n Me cazze i noetti, cianzo, oh despiaxei!\n Me manca a voxe..., addio, Zeneixi.. addi...&lt;/poem&gt;\nSempre o Rebaodo o scrive che do 1817 o G\u00e6lo \u00f2 ch'o mo\u00ec \u00f2 ch'o se n'an\u00f2, e o fu sostitoio into rollo do Regi\u00f1a da l'academmico filodramattico Gaitan Pedemonte inti anni 1818 e 1819.\nO Rebaodo o scrive che-o ter\u00e7o a port\u00e2 a maschera do Regi\u00f1a o fu o diletante zeneize Giullio Rosacuta, e dif\u00e6ti inta Gazetta, doppo 12 anni de p\u00f3sa, lezemmo:\n'N'urtima solitaia men\u00e7un de 'na \"farsa do Regi\u00f1a\" a l'\u00e8 do 6 frev\u00e2 1833. E Gazette de Zena acescibbile insci-a re' pe-o momento arivan sci\u00f1a-o 1840.\nO Rebaodo o scrive che-o Rosacuta, into tiatro di diletanti de Levanto, finio a stagion (ma o no ne dixe l'anno), o declam\u00f2 un \"saluo-ringra\u00e7iamento\" do Martin Piaggio, (ch'o ne transcrive sen\u00e7a indica\u00e7ion da vivagna):\n&lt;poem style=\"font-style:italic\"&gt;\nFerma!... alto l\u00e0!... \u00fbn momento, lasci\u00e6 st\u00e2 l\u00ec o telon;\n Quattro paolette in croxe de d\u00ee me resta ancon\nPer ringrazi\u00e2 de ch\u00eau sta dotta e bella \u00fbdiensa\n Chi ha av\u00fbo tanta bont\u00e6 e tanta sofferensa\nDe sent\u00eeme \"Arlecchin\" de soffr\u00eeme \"Reginn-a\",\n \"Conte, Marcheise\" et\u00e7ettea co-a poca m\u00e6 dottrinn-a;\nComport\u00e2 i m\u00e6 difetti, in t\u00fbtto incoragg\u00eeme\n E contro ogni m\u00e6 merito, ciocc\u00e2me pe applaud\u00eeme.\nNo me scordi\u00f6 mai ci\u00f9, da Rosacuta o z\u00fbo,\n De grazie che chi a L\u00e9vanto da t\u00fbtti h\u00f2 ri\u00e7ev\u00f9o\nA m\u00e6 riconoscensa, scignori a l'\u00e9 grandiscima,\n Quanto a m\u00e6 s\u00fbfficiensa a l'\u00e9 st\u00e6ta pochiscima.\nTrov\u00e2 non posso termini da poeivelo spieg\u00e2,\n E manco in contraccangio mi no so cose f\u00e2;\nNo posso che aug\u00fbr\u00e2ve ogni feli\u00e7it\u00e6,\n Sal\u00fbte, lunga vitta e mutte in quantit\u00e6;\nT\u00fbtto ve vadde in poppa, bon tempo (se no ci\u00eauve)\n Negozi, gu\u00e4gni larghi, sempre allegresse n\u00eauve\nDexideo che fra l'anno no gh'agge da rest\u00e2\n Manco \u00fbnn-a figgia br\u00fbtta, n\u00e9 vidue da maj\u00e2;\nE che, giando pe-e stradde, s\u00fbnnando o campanin;\n Trov\u00e2 no se ghe posse a L\u00e9vanto \u00fbn fantin;\nT\u00fbtti accas\u00e6 a dreitt\u00fba con corbe de figg\u00eau,\n In m\u00eazo all'abbondansa, sensa penscieri a-o ch\u00eau;\nV'aug\u00fbro che possemmo veddise t\u00fbtti quanti\n Ne o vent\u00fbro villezzo, \u00fbdiensa e dilettanti,\nPin de sal\u00fbte e prosperi a pass\u00e0 a gn\u00e0gnoa e l'\u00f4a\n In questa innocentiscima e instr\u00fbttiva dem\u00f4a,\nVe fasso questi voti per m\u00e6 ringraziamento,\n A\u00e7\u00e7ett\u00e6li e grad\u00eeli, ch\u00e8 partan de chi drento.\nSc\u00fbsae o m\u00e6 tedio, \u00e9 tardi, me manca o barbacio,\n And\u00e6 a \u00e7en\u00e2 e in lettin... Bon pr\u00f2 ve fasse! Addio.\n&lt;/poem&gt;\ne o g'azonze 'na lista de 39 tittoli de farse e comeddie do Regi\u00f1a raprezent\u00e6 \"in sto tiatro chie\" (se prezumme quello de Levanto) \"tr\u00e6te da-o fran\u00e7eize o da-o toscan tra-e ciu in v\u0153uga e-e ciu aplaodie do tempo\". S\u00eai de queste no fan parte da lista de quelle anon\u00e7i\u00e6 inta Gazetta: \"Regi\u00f1a a-i bagni de Lucca\", \"Una burla f\u00e6ta a-o sci\u00f4 Regi\u00f1a o sesto giorno do so matrimonnio\", \"A finta marotta con Regi\u00f1a confuzo inti re\u00e7\u00e7ipi di meghi\", \"Regi\u00f1a finto zembo\", \"Regi\u00f1a servit\u00f4 de doi padroin\", \"A femmina ciarl\u00eaa co-o Regi\u00f1a finto sci\u00f2llo\".\nO Neigro o g'azonze asc\u00ec \"A caza dizabit\u00e2 co-o Regi\u00f1a poeta spaventao da-i spirriti\" dindone che questa e \"O conviao de pria\" en tr\u00e6ti da-o Giraud mentre \"A finta marotta\" e o \"Servit\u00f4 de doi padroin\" son tr\u00e6ti da-o Goldon, pe no parl\u00e2 de \"O mego pe for\u00e7a\" ch'en do De Franchi - Moli\u00e8re.\nPurtroppo, \u00e0 diferen\u00e7a de comeddie do De Franchi che fun arecugeite e pubric\u00e6 da-o m\u00e6ximo aot\u00f4, pe quelle do sci\u00f4 Regi\u00f1a, a meno che no ghe segge st\u00e6to quarche cole\u00e7ionista matto ch'o l'agge arecugeito con gran cua tutta sta gran mole de materi\u00e2, manifesti, fugetti stamp\u00e6, copioin manoscriti, et\u00e7\u00e8ttia... sai\u00e2 ben difi\u00e7\u00e7ile che se ne segge sarvao go\u00e6i sci\u00f1a-a giorn\u00e2 d'anc\u0153u.\nO Cezzare Via\u00e7\u00e7o o scrive che do 1974 l'Aidan Schmucker o l'ha rinvegnuo inte l'Archivvio do Muzeo do Risorgimento o copion intrego de \"E gioxie do sci\u00f4 Regi\u00f1a\", che-o Via\u00e7\u00e7o o definisce \"manoscrito da-o Martin Piaggio\", e o \u00e7itta un atro aotoggrafo do Piaggio dovve gh'\u00e8 scrito che o G\u00e6lo \"o fa\u00e7eiva e parti do Sci\u00f6 Reginn-a da mi scrite\". O Via\u00e7\u00e7o o scrive asc\u00ec che questa comeddia a l'and\u00f2 ancon in scena do 1897 a-o sant'Aostin (da-o 1864 Tiatro Na\u00e7ion\u00e2 e anc\u0153u Tiatro da Tossa) e che-o Regi\u00f1a o torn\u00f2 in scena into 1919. Gra\u00e7\u00e7ie a-o rinvegnimento do Schmucker o Via\u00e7\u00e7o o poe' mette torna in scena \"E gioxie\" (no s'acapisce se in toscan \u00f2 in zeneize, d\u00e6to ch'o scrive \"Le gelosie\") into 1977, azonzendoghe o personaggio de Fran\u00e7esco Cavanna, \u00e0 reg\u00f2rdo do progenit\u00f4 da maschera.\nO Regi\u00f1a di lunai.\nFoscia insce l'onda do sucesso ti\u00e2tr\u00e2 da maschera do sci\u00f4 Regi\u00f1a o Martin Piaggio o decize d'intitol\u00e2ghe asc\u00ec o so n\u0153uvo lunaio pe-o 1815, o \"Lunajo de Foe do Sci\u00f4 Reginna\", pubricao da-a stampaja Paga\u00f1a de cia\u00e7\u00e7a n\u0153uva 43, ch'a l'ea a m\u00e6xima da Gazetta de Zena (Stampaja da M\u00e6\u00f1a Impei\u00e2, Stampaja Fran\u00e7eize-Italia\u00f1a etc.) e ch'a l'aiva za pubricao i lunai de l'abao Loigi S\u00e6ra a part\u00ee do 1809.\nInte sti lunai o Martin Piaggio o dedic\u00f2 doi sunetti a-o veo sci\u00f4 Regi\u00f1a, un inte quello do 1815, ma pubricao comme assazzo za inta Gazetta do 7 dex. 1814:\n&lt;poem style=\"font-style:italic\"&gt;\nL'\u00e8 dui anni che fan o burattin\n Da m\u00e6 Persounna ai Teatri per f\u00e2 rie,\n Me ficcan da per t\u00fbtto, co-e Poexie\n Per f\u00e2 o poriscinella e l'arlecchin,\nPrimma m'han rotto o collo a son de vin,\n Son ch\u00ed \u00e4 \"Foxe\" co-i osse imp\u00fbtridie;\n N'h\u00f2 mai \u00e7erco\u00fb nisciun!... me \u00e7ercan mie?\n L'\u00e8 gi\u00fbsto che me vendiche \u00fbn pittin:\nSc\u00ec Scignore... a l'\u00e8 dita... \u00eauggio stamp\u00e2\n Un Lunaietto a posta con de Foette,\n M'\u00eauggio mi asc\u00ec ae so spalle \u00fbn po demo\u00e2,\nF\u00f6 mette fin l'avviso in te gazzette,\n E per despeto l'\u00eauggio regall\u00e2\n De badda a chi spendi\u00e2 douze scaggiette.&lt;/poem&gt;\nL'atro a-a fin do lunaio do 1817:\n&lt;poem style=\"font-style:italic\"&gt;\n L'Ombra do Scio' Reginna.\n Sunetto.\nPochi anni ao mondo son viss\u00fbo despe\u00f4u\n Senza ave\u00ecne de pesti, e da pest\u00e2;\n Sempre o disn\u00e2 co a \u00e7enna h\u00f2 litig\u00f4u\n Senza levame a v\u00eauggia de mangi\u00e2;\nI garzonetti m\u2019han perseguit\u00f4u\n Con f\u00e2me sempre appre\u00fbvo o carlev\u00e2;\n M\u2019ho rotto o collo, imbri\u00e6go, e m\u2019han port\u00f4u\n Ancon cado ch\u00ec \u00e4 \"Foxe\" a sotterr\u00e2;\nL\u2019\u00e8 trent\u2019anni che son in menissetti,\n Epp\u00fb me fan parl\u00e2 per carreg\u00e2me\n In Teatro, in ti Lunaj, e in ti F\u00fbgetti,\nFinna morto, che veuggian tribol\u00e2me!\n Z\u00e0 che no pe\u00fban ci\u00fb tiame i becchelletti,\n Mascarsoin! trovi\u00f2 \u00e4 stradda d\u2019appattame.\n&lt;/poem&gt;\nL'Achille Neigro o l'osserva giustamente che-o Piaggio o sci\u00f4 Regi\u00f1a o doveiva aveilo conosciuo, magara o sai\u00e2 sci\u00f1a st\u00e6to tra-i pivetti che ghe favan \"o carlev\u00e2\" apr\u0153uvo, \u00f2 che donque, amiandoli, ghe sai\u00e2 despiaxuo de vedde quell'imbr\u00e6gon misso a-i l\u00f3i, f\u00e6tost\u00e0 che sta \"stradda d\u2019appatt\u00e2se\" co-o sci\u00f4 Regi\u00f1a a l'\u00e8 conscistia into transform\u00e2lo into so \"alter ego\", 'na specce de \"nom de plume\" co-o qu\u00e6 o comen\u00e7\u00f2 a pubric\u00e2 a fortunatiscima serrie di lunai di qu\u00e6 o sci\u00f4 Regi\u00f1a o l'\u00e8 formalmente aot\u00f4 nonch\u00e8 protagonista inte 'na riga de \"reviste\", \"viagi\" e \"campagnate\". Quindi \"vendetta\" ma asc\u00ec reden\u00e7ion do personaggio, che doppo avei f\u00e6to o \"buratin\" tanto da vivo che da morto, o l'\u00e8 vegnuo l'incarna\u00e7ion do borgheize benpensante (e benestante), inreprenscibbile, an\u00e7i castigat\u00f4 di costummi, opinionista aotoeive e avoxao, f\u00e6to a inmaggine e sumegian\u00e7a do Piaggio m\u00e6ximo (stimao agente de cangio), 'na metamorfoxi da marionetto a perso\u00f1a commesed\u00e8 ch'a ne fa vegn\u00ee in c\u0153u quella che da l\u00ec a 70 anni o Carlo Collodi o l'avi\u00e6 riservao a-o so Pignocco.\nI lunai do sci\u00f4 Regi\u00f1a da stampaja di fr\u00e6 Paghen fun pubric\u00e6 sci\u00f1a-o 1898.\nOriggine do nomiagio.\nMa perch\u00e8 l'avian ciamao \"o sci\u00f4 Regi\u00f1a\"? A meno che quarchidun con cogni\u00e7ion de caoza o no ne l'agge lasciao scrito da quarche parte, e no-o saviemo mai. P\u0153u d\u00e2se che-o so cavallo de bataggia o foise o \"Lamento de Lucre\u00e7\u00e7ia regi\u00f1a de Sve\u00e7\u00e7ia\" \u00f2 ch'o dixesse \"Regi\u00f1a do m\u00e6 c\u0153u\" a tutte i ostesse che ghe portavan da beje, chi o sa? De votte i nomiagi vegnivan d\u00e6ti apr\u0153uv'a-e interie\u00e7uin che-o personaggio o diva ciu soventi, prezenpio o sci\u00f4 Tocca (in atro di \"morti viventi\" che insemme a-o sci\u00f4 Regi\u00f1a, o sci\u00f4 Palosso, o sci\u00f4 Novara, o Taggiaborse e atri com\u00e6li popolavan e rimme zeneixi a-i tempi do Piaggio) o l'ea ciamao cosc\u00ec percos'o diva delongo \"E tocca!\". P\u0153u vese (ma o l'\u00e8 solo c\u0153u'n di tanti caxi poscibbili) che l'esclama\u00e7ion (pe no d\u00ee giastemma) preferia da-o Chechin Cavanna a foise \"Viva Maja...\" \u00f2 \"Santa Maja Regi\u00f1a de Zena\", magara ometendo a primma parte, coscich\u00e8 l\u00ea o l'ea vegnuo o sci\u00f4 \"Regi\u00f1a de Zena\" e doppo solo o sci\u00f4 \"Regi\u00f1a\". O f\u00e6to m\u00e6ximo che 'nta Gazetta o so nomme o segge qu\u00e6xi sempre scrito \"Reginna\", con doe \"n\", qu\u00e6xi a voei evit\u00e2 de peigoze omografie, o pori\u00e6 d\u00e2ne da pens\u00e2. A sai\u00e6 da rie se-o Piaggio, sempre castigatiscimo inte tutto, o l'avesse finio pe mette 'n sacranon propp'into tittolo da ciu gran parte de so pubrica\u00e7ioin. (Se capisce che se invece de \"sci\u00f4 Regi\u00f1a\" l'\u00e6san ciamao, dimmoghe, \"sci\u00f4 Santamadonna\", foscia e fortu\u00f1e postume de sto personaggio avi\u00eascian pigiao tutt'atro \u00e0ndio.)"}
{"id": "29865", "revid": "12052", "url": "https://lij.wikipedia.org/wiki?curid=29865", "title": "P\u00e2xo", "text": "O P\u00e2xo (pronon\u00e7i\u00f2u , contra\u00e7i\u00f3n de l'ant\u00eega par\u00f2lla Par\u00e2xo, ) o l'\u00e9 un di ci\u00f9 inport\u00e0nti cazam\u00e9nti st\u00f2richi e muz\u00eai da \u00e7it\u00e6 de Z\u00eana, za s\u00eade do dux\u00e6go de l'ant\u00eega Rep\u00f9blica.\nLasci\u00f2u in aband\u00f3n pe t\u00e0nto t\u00e9npo e d\u00eauvi\u00f2u c\u00f3mme s\u00eade di sc\u00e0gni giudi\u00e7i\u00e2i pr\u00ecmma da costru\u00e7i\u00f3n, inti \u00e0nni set\u00e0nta, do n\u00eauvo pal\u00e0\u00e7io de Giust\u00ec\u00e7ia in Port\u00f6ia, o l'\u00e0 v\u00ecsto fin\u00ee o s\u00f2 rest\u00e0oro in \u00f2cax\u00f3n de \"Colonb\u00ecadi\" do 1992, \u00f2rganiz\u00e6 pe festez\u00e2 o Crist\u00f2ffa C\u00f3nbo e i \u00e7inque\u00e7\u00e9nto \u00e0nni da scov\u00e8rta de l'Am\u00e9rica.\nO l'\u00f2spita a-o ci\u00e0n n\u00f2bile inport\u00e0nti m\u00f3stre d'\u00e0rte, dib\u00e0titi e conv\u00eagni (\u00f2rganiz\u00e6 inte s\u00e2le afresc\u00e6 do Gr\u00e0n Cons\u00e9ggio e do Conseg\u00e9tto) e, inti cort\u00eeli e p\u00f2rteghi, bit\u00eaghe e p\u00f3nti de resci\u00f6o. O pal\u00e0\u00e7io o l'\u00e9 gest\u00eeo da l'instito\u00e7i\u00f3n \"Genova Palazzo Ducale Fondazione per la Cultura\" ch'a l'\u00e0 spart\u00eeo i sp\u00e0\u00e7\u00e7i in numer\u00f4ze fon\u00e7io\u00ecn. Dr\u00e9nto peu acapit\u00e2 di f\u00e6ti contenporaniam\u00e9nte asc\u00ec inte di sp\u00e0\u00e7\u00e7i dedic\u00e6. Dr\u00e9nto o pal\u00e0\u00e7io gh'\u00e9 e s\u00eade asc\u00ec de t\u00e0nte asocia\u00e7io\u00ecn coltur\u00e2li. Into 2001 gh'\u00e9 st\u00e6to, rion\u00eei a congr\u00e9sso, i c\u00e0ppi de St\u00e2to e de gov\u00e8rno vegn\u00fbi a Z\u00eana p\u00f2-u G8.\nSt\u00f6ia.\nE \u00f2r\u00ecgine.\nA costru\u00e7i\u00f3n do P\u00e2xo a com\u00e9nsa a-a f\u00ecn de s\u00e9colo XIII qu\u00e0nde, d\u00f2ppo a vit\u00f6ia c\u00f3ntra P\u00eeza (into 1284 a-a Mel\u00f6ia) e c\u00f3ntra Ven\u00e9\u00e7ia (into 1298 a C\u00f3rsola), Z\u00eana a ved\u00e9iva cr\u00e9sce a s\u00f2 pot\u00e9nsa milit\u00e2re e econ\u00f2mica into Mediter\u00e0nio. Inte qu\u00e9lli t\u00e9npi a \u00c7it\u00e6 a l'\u00eaa \u00f2rganiz\u00e2 in b\u00e2ze a-a \"Conpagna Communis\", ch'a nomin\u00e2va i Capit\u00e0nni do P\u00f2polo. Ma sc\u00ecnn-a-o 1291 i Capit\u00e0nni e i \u00e2tri raprezent\u00e0nti do Com\u00f9n no gh'\u00e0ivan 'na s\u00eade pr\u00f2pia ma \u00eaan \u00f2spit\u00e6 into Pal\u00e0\u00e7io de l'Ar\u00e7iv\u00e9scovo \u00f2 inte c\u00e2ze di D\u00f6ia e di Fi\u00e9schi ch'\u00eaan li d\u00e2-ar\u00e9nte.\nInto 1291 i Capit\u00e0nni do P\u00f2polo Cor\u00e2do D\u00f6ia e \u00d2b\u00e8rto Sp\u00ecnoa \u00e0n acat\u00f2u i cazam\u00e9nti di D\u00f6ia che s'avans\u00e2van in sce qu\u00e9lle ch'anch\u00eau s\u00f3n a Mont\u00e2 de l'Ar\u00e7ivescov\u00e2to e Str\u00e0dda de Tom\u00e2xo R\u00e9ggio e tr\u00e9i \u00e0nni d\u00f2ppo l'\u00e9 st\u00e6to acat\u00f2u asc\u00ec o confin\u00e0nte Pal\u00e0\u00e7io do B\u00e8rto Fi\u00e9schi, ch'\u00f2 l'\u00e0iva 'na t\u00f4re d\u00f2ppo ciam\u00e2 \u201cGrimald\u00ecnn-a\u201d e za d\u00eauvi\u00f2u c\u00f3mme s\u00eade di Capit\u00e0nni do P\u00f2polo a comens\u00e2 da-o 1272 d\u00f2ppo l'ez\u00eclio de l'aristocr\u00e0tico. A fux\u00f3n de sti cazam\u00e9nti chi a l'\u00e0 port\u00f2u a-a realiza\u00e7i\u00f3n do Pal\u00e0\u00e7io di Abo\u00e9i, do qu\u00e6 se v\u00e9dde anc\u00f3n ancheu 'na p\u00e0rte da l\u00f6gia ch'a da in Str\u00e0dda de Tom\u00e2xo R\u00e9ggio.\nNo gh'\u00e9 testimoni\u00e0nsa de inm\u00e0gini ez\u00e0tte de comm'o l'\u00eaa o pal\u00e0\u00e7io inte qu\u00e9llo per\u00eeodo, ma seg\u00f3ndo a ricostru\u00e7i\u00f3n f\u00e6ta da l'Orl\u00e0ndo Gr\u00f2sso, ch'o n'\u00e0 cur\u00f2u o rest\u00e0oro inti \u00e0nni tr\u00e9nta do s\u00e9colo XX, o dov\u00e9iva av\u00e9i 'na ci\u00e0nta a f\u00f3rma de trap\u00e9\u00e7io, co-o fi\u00e0nco s\u00f9d v\u00e8rso Str\u00e0dda de Tom\u00e2xo R\u00e9ggio l\u00f3ngo 44 m\u00e9tri, o fi\u00e0nco n\u00f2rd de 50 m\u00eatri, o fi\u00e0nco de pon\u00e9nte in sci\u00e2 Mont\u00e2 de l'Ar\u00e7ivescov\u00e2to de 20 m\u00eatri e o fi\u00e0nco de lev\u00e0nte de 36 m\u00eatri. O dov\u00e9iva \u00ease \u00e8rto qu\u00e6xi 25 m\u00e9tri e spart\u00eeo in sce tr\u00e9i ci\u00e9n, di qu\u00e6 o ci\u00e0n ter\u00e9n o gh'\u00e0iva 'n p\u00f2rtego e in sc\u00ee ci\u00e9n de d'\u00e2to gh'\u00eaa di barco\u00ecn a qu\u00e0ttro avert\u00fbe. In m\u00eazo a-o prosp\u00e8tto s\u00f9d\u00a0gh'\u00eaa a t\u00f6re Grimald\u00ecnn-a \u00e8rta s\u00eai ci\u00e9n.\nO Trex\u00e9nto e o Quatro\u00e7\u00e9nto.\nO pal\u00e0\u00e7io, che co-a n\u00f2mina do pr\u00ecmmo D\u00fbxe de Z\u00eana o Scim\u00f3n Bocan\u00e9igra, o l'\u00e0iva pigi\u00f2u o n\u00f3mme de \"duc\u00e2le\", o l'\u00e0 sub\u00eeo 'na s\u00e9rie de trasforma\u00e7io\u00ecn a comens\u00e2 da-a seg\u00f3nda meit\u00e6 do s\u00e9colo XIV pe voent\u00e6 do D\u00fbxe Togn\u00f2tto Ad\u00f3rno. O cazam\u00e9nto o l'\u00e9 st\u00e6to ingrand\u00eeo con l'az\u00f3nta de n\u00eauvi fabric\u00e2ti a lev\u00e0nte, pe form\u00e2 'na sp\u00e9ce de \u201cC\u201d in g\u00eeo a qu\u00e9lla ch'ancheu a l'\u00e9 ci\u00e0ssa Mate\u00f2tti, e a n\u00f2rd, scinn-a-a \u00f2cup\u00e2 'n sp\u00e0\u00e7io corispond\u00e9nte a l'ato\u00e2le c\u00f2rpo centr\u00e2le. I cangiam\u00e9nti vosci\u00fbi da l'Ad\u00f3rno no \u00e0n cangi\u00f2u l'intr\u00e2ta prin\u00e7ip\u00e2 do pal\u00e0\u00e7io ch'a l'\u00e0 contino\u00f2u a \u00ease in sci\u00e2 Str\u00e0dda de Tom\u00e2xo R\u00e9ggio.\n'Na n\u00eauva e inport\u00e0nte trasforma\u00e7i\u00f3n a gh'\u00e9 st\u00e6ta v\u00e8rso a meit\u00e6 do s\u00e9colo d\u00f2ppo co-a costru\u00e7i\u00f3n da coscid\u00eeta \"cort\u00ecnn-a\", in fabric\u00e2to ch'o dov\u00e9iva \u00f2spit\u00e2 a goarnix\u00f3n, ch'o coleg\u00e2va i fi\u00e0nchi a lev\u00e0nte e a pon\u00e9nte de Ci\u00e0ssa Mate\u00f2tti, co-o trasform\u00e2 cosc\u00ec a ci\u00e0ssa inte 'n cort\u00eele fortific\u00f2u e co-o f\u00e2 divent\u00e2 o pal\u00e0\u00e7io 'na sp\u00eace de fort\u00e9ssa do pot\u00eare izol\u00f2u da-o riman\u00e9nte da \u00c7it\u00e6. No se sa de prec\u00eezo qu\u00e0nde l'\u00e9 st\u00e6to f\u00e6to a \"cort\u00ecnn-a\", ma a n\u00f2mina into 1470 de 'n \"Capit\u00e0nio da P\u00f2rta do Pal\u00e0\u00e7io\" a fa pens\u00e2 che al\u00f4a a costru\u00e7i\u00f3n a f\u00eese fin\u00eea. De f\u00e6ti, co-a realiza\u00e7i\u00f3n da n\u00eauva se\u00e7i\u00f3n l'\u00e9 st\u00e6to ser\u00f2u l'intr\u00e2ta de Str\u00e0dda de Tom\u00e2xo R\u00e9ggio e a n\u00eauva a l'\u00e9 st\u00e6ta m\u00ecssa into m\u00eazo da n\u00eauva costru\u00e7i\u00f3n.\nO fabric\u00e2to do Van\u00f3n.\nInto s\u00e9colo XVI e rif\u00f3rme vosci\u00fbe da l'Andr\u00eea D\u00f6ia \u00e0ivan cangi\u00f2u a strut\u00fba pol\u00ectica da \u00c7it\u00e6, ch'al\u00f4a a l'\u00eaa govern\u00e2 da 'n\u00a0Gr\u00e0n Cons\u00e9ggio de quatro\u00e7\u00e9nto senato\u00ee e da 'n Conseg\u00e9tto, e o D\u00fbxe o no l'\u00eaa ci\u00f9 el\u00e8tto a v\u00ectta ma o rest\u00e2va in c\u00e0rega s\u00f4lo do\u00ee \u00e0nni. A co\u00e6 d'av\u00e9i 'na s\u00eade ch'a f\u00eese sp\u00eagio de l'aotorit\u00e6 e de l'\u00f2rganiza\u00e7i\u00f3n ger\u00e0rchica da scignor\u00eea, ins\u00e9mme a-a necescit\u00e6 de 'na fort\u00e9ssa ch'a tegn\u00ecsse o gov\u00e8rno a-o red\u00f2sso di man\u00e9zzi e di c\u00f3rpi de st\u00e2to, \u00e0n port\u00f2u o sen\u00e2to a incareg\u00e2 l'archit\u00e8tto Andr\u00eea Cer\u00e9zola - d\u00eeto o Van\u00f3n - de ristrutur\u00e2 do t\u00f9tto o pal\u00e0\u00e7io.\nO Van\u00f3n o l'\u00e0 un\u00eeo e trasform\u00f2u l'ins\u00e9mme di cazam\u00e9nti mediev\u00e2li e di desp\u00e6gi fabric\u00e2ti ti\u00e6 sci\u00f9 in t\u00e9npi sucesc\u00eevi inte 'n pal\u00e0\u00e7io-fort\u00e9ssa in st\u00eele conven\u00e7ion\u00e2le. L\u00ea o l'\u00e0 f\u00e6to o gr\u00e0nde cort\u00eele a ci\u00e0n ter\u00e9n, cov\u00e8rto da 'n v\u00f2rto a padigi\u00f3n in sci\u00f4 qu\u00e6 s'\u00e0rvan doi cort\u00eeli con p\u00f2rteghi, e l'inpon\u00e9nte scal\u00f3n ch'o p\u00f2rta a-o ci\u00e0n de d'\u00e2to d\u00f3nde gh'\u00e9 i p\u00f2sti de rapresent\u00e0nsa, o sal\u00f3n do Gr\u00e0n Cons\u00e9ggio e qu\u00e9llo do Conseg\u00e9tto e-e st\u00e0nsie do D\u00fbxe. In ci\u00f9 o l'\u00e0 ingrand\u00eeo a cort\u00ecnn-a che ser\u00e2va Ci\u00e0ssa Mate\u00f2tti e a difend\u00e9iva l'intr\u00e2ta do pal\u00e0\u00e7io, co-o ti\u00e2la sci\u00f9 de tr\u00e9i ci\u00e9n e co-o dot\u00e2la de dr\u00e9nto de 'na l\u00f6gia ch'a dov\u00e9iva av\u00e9i d\u00f4e fon\u00e7io\u00ecn, de pasat\u00e9npo pe-i sord\u00e0tti da goarnix\u00f3n e de trib\u00f9nn-a pe-i spetato\u00ee che de li po\u00e9ivan asc\u00ecste a-e \u00e7eim\u00f2nie e a-e manifesta\u00e7io\u00ecn che se f\u00e2va into cort\u00eele do pal\u00e0\u00e7io.\nInte l'\u00e0nno 1700 l'\u00e9 st\u00e6to ordin\u00f2u 'n gr\u00e0nde conc\u00f3rso pe-e decora\u00e7io\u00ecn de s\u00e2le do Gr\u00e0n Cons\u00e9ggio e do Conseg\u00e9tto, finan\u00e7i\u00e6 da-a fam\u00ecggia di march\u00e9ixi Giustini\u00e9n, a-o qu\u00e6 \u00e0n parte\u00e7ip\u00f2u i ci\u00f9 inport\u00e0nti pito\u00ee zen\u00e9ixi do t\u00e9npo, o Dom\u00e9nego e o P\u00f2ulo G\u00eaumo Pi\u00f6la, o Lo\u00e9nso De Fer\u00e6, o Dom\u00e9nego Par\u00f6di, scib\u00e9n chi-\u00e2 qu\u00e8sti gh'\u00e9 st\u00e6to prefer\u00eeo o bologn\u00e9ize \"Marcantonio Franceschini\" e o napolit\u00e0n \"Francesco Solimena\".\nL'inc\u00e9ndio do 1777.\nN\u00eauvi e inport\u00e0nti trav\u00e0ggi de trasforma\u00e7i\u00f3n s\u00f3n st\u00e6ti f\u00e6ti into 1778, d\u00f2ppo ch'a-i 3 de Nov\u00e9nbre de l'\u00e0nno pr\u00ecmma 'n viol\u00e9nto inc\u00e9ndio o l'\u00e0iva distr\u00fbto a ci\u00f9 p\u00e0rte do cort\u00eele centr\u00e2le do cazam\u00e9nto, do qu\u00e6 s'\u00eaa sarv\u00f2u s\u00f4lo o p\u00f2rtego a ci\u00e0n ter\u00e9n e o scal\u00f3n ch'o p\u00f2rta a-o ci\u00e0n n\u00f2bile.\nPi-\u00e2 ricostru\u00e7i\u00f3n l'\u00e9 st\u00e6to ordin\u00f2u f\u00eeto 'n conc\u00f3rso, a-o qu\u00e6 l'\u00e9 st\u00e6to invit\u00f2u a parte\u00e7ip\u00e2 o Gi\u00e0como M\u00e0ia Gag\u00eeni, o Grigheu Pet\u00f3ndi e o Mano\u00e6lo Andr\u00eea Tagiaf\u00eeghe, ch'\u00eaan i ci\u00f9 avox\u00e6 archit\u00e9tti de Z\u00eana de qu\u00e9lli t\u00e9npi. Ma o conc\u00f3rso o l'\u00e9 st\u00e6to goagn\u00f2u da l'archit\u00e9tto ticin\u00e9ize \"Simone Cantoni\", sponci\u00f2u a parte\u00e7ip\u00e2ghe da s\u00f2 fr\u00e6 \"Gaetano\", ch'o l'\u00e0 pens\u00f2u a 'na faci\u00e2ta de m\u00e0rmo ch'a l'\u00e9 un di pr\u00ecmmi ez\u00e9npi de st\u00eele neocl\u00e0scico a Z\u00eana. I trav\u00e0ggi de ricostru\u00e7i\u00f3n s\u00f3n and\u00e6ti av\u00e0nti da-o 1778 a-o 1783 sott'a-o contr\u00f2llo do \"Gaetano Cantoni\" e \u00f3ltre a-a faci\u00e2ta l'\u00e9 st\u00e6to rif\u00e6to in st\u00eele neocl\u00e0scico i salo\u00ecn do Gr\u00e0n Cons\u00e9ggio e do Conseg\u00e9tto, di qu\u00e6 e covert\u00fbe in l\u00e9gno \u00eaan st\u00e6te danez\u00e6 da l'inc\u00e9ndio. E n\u00eauve covert\u00fbe s\u00f3n st\u00e6te f\u00e6te de mo\u00ecn, perch\u00e9 f\u00eesan a-o seg\u00fbo into c\u00e2xo de n\u00eauvi inc\u00e9ndi.\nL'Euto\u00e7\u00e9nto e o N\u00eauve\u00e7\u00e9nto.\nO 1815, con l'anesci\u00f3n a-o R\u00e9gno de Sard\u00e9gna, o l'\u00e9 st\u00e6to a f\u00ecn da Rep\u00f9blica de Z\u00eana e o pal\u00e0\u00e7io o l'\u00e0 p\u00e8rso a s\u00f2 fon\u00e7i\u00f3n de s\u00eade do gov\u00e8rno e i s\u00f2 loc\u00e2li s\u00f3n st\u00e6ti d\u00eauvi\u00e6 c\u00f3mme\u00a0\u00e0ole giudi\u00e7i\u00e2ie, sc\u00e0gni e arch\u00ecvvi c\u00f3mme n\u00eauva s\u00eade da magistrat\u00fba, r\u00f2llo ch'a l'\u00e0 mantegn\u00fbo sc\u00ecnn-a-o 1975.\nInti \u00e0nni quar\u00e0nta do m\u00e6ximo s\u00e9colo, inti trav\u00e0ggi pe rif\u00e2 a Str\u00e0dda de S\u00e0n Lo\u00e9nso, l'\u00e9 st\u00e6to caci\u00f2u zu a cort\u00ecnn-a ch'a ser\u00e2va a ci\u00e0ssa d'\u00e0rme do pal\u00e0\u00e7io e a faci\u00e2ta do \"Simone Cantoni\" a l'\u00e9 st\u00e6ta mostr\u00e2 a-a \u00c7it\u00e6. D\u00f6tr\u00e9i \u00e0nni d\u00f2ppo, into 1861, l'inzegn\u00ea do G\u00e9nio Civ\u00eele Ign\u00e0\u00e7io Gard\u00e9lla po\u00e6 o l'\u00e0 travagi\u00f2u a-a ristrutura\u00e7i\u00f3n di fi\u00e0nchi later\u00e2li ch'\u00eaan in g\u00eeo a-a Ci\u00e0ssa Mate\u00f2tti, e o l'\u00e0 alarg\u00f2u e retific\u00f2u o fi\u00e0nco a pon\u00e9nte, e rif\u00e6to e faci\u00e2te di do\u00ee cazam\u00e9nti.\n'Na n\u00eauva stagi\u00f3n de rest\u00e0ori a gh'\u00e9 st\u00e6ta inti pr\u00ecmmi d\u00eax'\u00e0nni do s\u00e9colo XX a \u00f2pera de l'\u00d2rl\u00e0ndo Gr\u00f2sso. I s\u00f2 interv\u00e9nti ci\u00f9 inport\u00e0nti \u00e0n rigoard\u00f2u e faci\u00e2te in sce Str\u00e0dda de Tom\u00e2xo R\u00e9ggio, d\u00f3nde l'\u00e9 st\u00e6to port\u00f2u a-a l\u00fbxe, seg\u00f3ndo a polit\u00ecca neomedieval\u00ecsta d'al\u00f4a, a l\u00f6gia di Abo\u00e9i e \u00e2tri t\u00f2cchi di cazam\u00e9nti mediev\u00e2li ch\u2019\u00eaan st\u00e6ti cov\u00e8rti da-o Van\u00f3n co-\u00eena l\u00ecscia faci\u00e2ta conven\u00e7ion\u00e2le, e a faci\u00e2ta in sce Ci\u00e0ssa De Fer\u00e6, ch'a l'\u00e9 st\u00e6ta do t\u00f9tto ristrutur\u00e2 e t\u00f3rna pitu\u00e2.\nInto 1942 o pal\u00e0\u00e7io o l'\u00e9 st\u00e6to in p\u00e0rte danez\u00f2u, tra o c\u00f2rpo centr\u00e2le e o fi\u00e0nco de pon\u00e9nte, inte un di bonbardam\u00e9nti da \u00c7it\u00e6 f\u00e6to da-i Ale\u00e6 inta Seg\u00f3nda Go\u00e6ra Mondi\u00e2le.\nDa-o rest\u00e0oro do 1992 a-a giorn\u00e2 d'ancheu.\nO pal\u00e0\u00e7io o l'\u00e0 av\u00fbo 'n conpl\u00eato intervento de rest\u00e0oro ch'o l'\u00e9 fin\u00eeo into 1992 in \u00f2cax\u00f3n de \"Colonbi\u00e0di\", pe m\u00e0n de l'archit\u00e9tto zen\u00e9ize o Gio\u00e2ne Sp\u00e0lla. Sto rest\u00e0oro o l'\u00e0 \u00e7erc\u00f2u de valoriz\u00e2 e architet\u00fbe do \u00c7inque\u00e7\u00e9nto do Van\u00f3n, com\u00f2-u p\u00f2rtego a c\u00f3pola, e into m\u00e6ximo t\u00e9npo de conserv\u00e2 i trav\u00e0ggi de pr\u00ecmma che f\u00e2van p\u00e0rte da st\u00f6ia do cazam\u00e9nto, c\u00f3mme a faci\u00e2ta in sce Ci\u00e0ssa De Fer\u00e6 e i rep\u00e8rti mediev\u00e2li port\u00e6 t\u00f3rna a-a l\u00fbxe da l'\u00d2rl\u00e0ndo Gr\u00f2sso ch'o l'\u00e0iva modific\u00f2u a strut\u00fba do Van\u00f3n.\nD\u00f2ppo o rest\u00e0oro, o pal\u00e0\u00e7io o l'\u00e9 st\u00e6to av\u00e8rto a-o p\u00f9blico e destin\u00f2u a muz\u00eao e pal\u00e0\u00e7io da colt\u00fba. A comens\u00e2 da-i 8 de Frev\u00e2 do 2008 o pal\u00e0\u00e7io o l'\u00e9 gest\u00eeo da-a \"Genova Palazzo Ducale Fondazione per la Cultura\". \u00d3ltre d\u00f6tr\u00e6 ativit\u00e6 comerci\u00e2li o l'\u00f2spita regolarm\u00e9nte manifesta\u00e7io\u00ecn, confer\u00e9nse e inport\u00e0nti m\u00f3stre d'\u00e0rte.\nInto 2001 into P\u00e2xo s'\u00e9 tegn\u00fbo e rionio\u00ecn do v\u00e8rtice do G8 de Z\u00eana.\nDescri\u00e7i\u00f3n.\nO de f\u00eaua.\nNasci\u00fbo co-o m\u00e9tte ins\u00e9mme d\u00f6tr\u00e9i cazam\u00e9nti mediev\u00e2li e ingrand\u00eeo inti s\u00e9coli co-a costru\u00e7i\u00f3n de n\u00eauvi fabric\u00e2ti, o pal\u00e0\u00e7io o gh'\u00e0 'na ci\u00e0nta iregol\u00e2re ch'a cr\u00eauve 'n'\u00e0rea de qu\u00e6xi trente\u00e7inquem\u00eclla m\u00eatri quadr\u00e2ti e 'n st\u00eele desp\u00e6gio fra e v\u00e0rie faci\u00e2te. O l'\u00e9 m\u00ecsso a-o conf\u00ecn do C\u00e8ntro st\u00f2rico in \u00e7\u00ecmma a-a col\u00ecnn-a de S\u00e0n Dom\u00e9nego, d\u00e2-ar\u00e9nte a-o D\u00f2mmo de S\u00e0n Lo\u00e9nso e a-o Pal\u00e0\u00e7io de l'Ar\u00e7ivescov\u00e2to, e se ghe peu intr\u00e2 atrav\u00e8rso l'intr\u00e2ta prin\u00e7ip\u00e2 in Ci\u00e0ssa Mate\u00f2tti, d\u00f3nde gh'\u00e9 a faci\u00e2ta neocl\u00e0scica do \"Simone Cantoni\", \u00f2 atrav\u00e8rso e intr\u00e2te de lev\u00e0nte in sce Ci\u00e0ssa De Fer\u00e6.\nI pal\u00e0\u00e7\u00e7i mediev\u00e2li.\nI fabric\u00e2ti ci\u00f9 ant\u00eeghi do pal\u00e0\u00e7io s\u00f3n qu\u00e9lli do fi\u00e0nco de pon\u00e9nte che s'av\u00e0nsan in sce Str\u00e0dda de Tom\u00e2xo R\u00e9ggio e in sci\u00e2 Mont\u00e2 de l'Ar\u00e7ivescov\u00e2to e ch'\u00eaan o Pala\u00e7io di Abo\u00e9i e o Pal\u00e0\u00e7io do B\u00e8rto Fi\u00e9schi, co-a t\u00f6re Grimald\u00ecnn-a. Di cazam\u00e9nti mediev\u00e2li se v\u00e9dde, in sci\u00e2 faci\u00e2ta v\u00e8rso a Str\u00e0dda de Tom\u00e2xo R\u00e9ggio, e arc\u00e2te \u00f2v\u00e2li da l\u00f6gia do Pal\u00e0\u00e7io di Abo\u00e9i e de Pal\u00e0\u00e7io Fi\u00e9schi. Ste arc\u00e2te s\u00f3n a qu\u00e6xi do\u00ee m\u00eatri d'art\u00e9ssa risp\u00e8tto a-o ci\u00e0n da str\u00e0dda, a cax\u00f3n de l'asbasciam\u00e9nto do ter\u00e9n f\u00e6to into s\u00e9colo XI pe perm\u00e9tte o colegam\u00e9nto co-a Str\u00e0dda de S\u00e0n Lo\u00e9nso, e s\u00f3n st\u00e6te rif\u00e6te da l'\u00d2rl\u00e0ndo Gr\u00f2sso into s\u00f2 rest\u00e0oro do 1935. Pr\u00ecmma\u00a0qu\u00e9lla in sci\u00e2 Str\u00e0dda de Tom\u00e2xo R\u00e8ggio a l'\u00eaa 'na faci\u00e2ta conven\u00e7ion\u00e2le f\u00e6ta da-o Van\u00f3n into s\u00e9colo XVI, par\u00e7ialm\u00e9nte ti\u00e2 zu da l'\u00d2rl\u00e0ndo Gr\u00f2sso pe ricuper\u00e2 e architet\u00fbe mediev\u00e2li ch'\u00eaan s\u00f3tta seg\u00f3ndo i c\u00e0noni da restaora\u00e7i\u00f3n ch'a l'\u00eaa de m\u00f2dda al\u00f4a. I trav\u00e0ggi do Gr\u00f2sso \u00e0n rigoard\u00f2u asc\u00ec inport\u00e0nti trav\u00e0ggi de consolida\u00e7i\u00f3n de st\u00e0nsie int\u00e8rne, neces\u00e2i a cax\u00f3n de l'indebol\u00eese da faci\u00e2ta, e l'avert\u00fba de barco\u00ecn a qu\u00e0ttro avert\u00fbe pi-\u00e2 ci\u00f9 p\u00e0rte f\u00ecnte perch\u00e9 no conbax\u00e2van co-e strut\u00fbe int\u00e8rne.\nIn corispond\u00e9nsa de l'interse\u00e7ion tra a Str\u00e0dda de Tom\u00e2xo R\u00e9ggio e a Mont\u00e2 de l'Ar\u00e7ivescov\u00e2to se peu v\u00e9dde do\u00ee p\u00f3nti pic\u00ecn pe l'\u00e2ia, d\u00eeti \u201cpont\u00e9tti\u201d, che serv\u00eevan a coleg\u00e2 i sc\u00eeti do D\u00fbxe do P\u00e2xo co-o P\u00e2x\u00e9tto e co-o D\u00f2mmo, de m\u00f2ddo ch\u00f2-u D\u00fbxe e i \u00e2tri Fon\u00e7ion\u00e2i po\u00easan spost\u00e2se s\u00e9nsa chin\u00e2 in sci\u00e2 str\u00e0dda.\nE faci\u00e2te conven\u00e7ion\u00e2li.\nE faci\u00e2te in sci\u00e2 Monta de l'Ar\u00e7ivescov\u00e2to e in sci\u00e2 Mont\u00e2 do F\u00f3ndego, a pr\u00ecmma a pon\u00e9nte e a seg\u00f3nda a n\u00f2rd do pal\u00e0\u00e7io gh'\u00e0n anc\u00f3n pi-\u00e2 ci\u00f9 p\u00e0rte e carater\u00ecstiche conven\u00e7ion\u00e2li di trav\u00e0ggi f\u00e6ti a-o f\u00ecn do s\u00e9colo XVI da-o Van\u00f3n.\u00a0S\u00f3n \u00e8rte faci\u00e2te lisce, s\u00e9nsa decora\u00e7io\u00ecn e cov\u00e8rte da 'na cr\u00f3sta de mi\u00e2gia ci\u00e6a, d\u00f3nde s'\u00e0rve 'na r\u00eega de barco\u00ecn, qu\u00e6xi t\u00f9tti retangol\u00e2ri che, ami\u00e0ndole, perm\u00e9tan de trov\u00e2 fa\u00e7ilm\u00e9nte a poxi\u00e7i\u00f3n de st\u00e0nsie int\u00e8rne. Into m\u00eazo da faci\u00e2ta in sci\u00e2 Mont\u00e2 do F\u00f3ndego gh'\u00e9 tr\u00e9i l\u00e0rghi barco\u00ecn a \u00e8rco, che \u00ecndican o bal\u00f2u in \u00e7\u00ecmma a-a pr\u00ecmma r\u00e0npa de sc\u00e2e che p\u00f2rtan a-o ci\u00e0n n\u00f2bile. A-i fi\u00e0nchi de qu\u00e9ste e a 'n'art\u00e9ssa magi\u00f4 de \u00e2tre barcon\u00eae a \u00e8rco s\u00f3n in corispond\u00e9nsa di balo\u00e9i tra e seg\u00f3nde e-e t\u00e8rse r\u00e0npe do scal\u00f3n.\nA faci\u00e2ta in sce Ci\u00e0ssa De Fer\u00e6.\nA faci\u00e2ta ch'a s'av\u00e0nsa in sce Ci\u00e0ssa De Fer\u00e6 a l'\u00e0 sub\u00eeo inport\u00e0nti cangiam\u00e9nti inti trav\u00e0ggi de rest\u00e0oro f\u00e6ti da l'\u00d2rl\u00e0ndo Gr\u00f2sso inti pr\u00ecmmi d\u00eax'\u00e0nni do s\u00e9colo XX. Pr\u00ecmma di trav\u00e0ggi di Gr\u00f2sso a se prezent\u00e2va c\u00f3mme 'na faci\u00e2ta l\u00ecscia intonac\u00e2, d\u00f3nde se ved\u00e9iva e tr\u00e0cce de afr\u00e9schi do Sete\u00e7\u00e9nto. O Gr\u00f2sso o l'\u00e0 rif\u00e6to a faci\u00e2ta in st\u00eele cl\u00e0scico, co-o regolariz\u00e2 e avert\u00fbe e con m\u00e9tile dr\u00e9nto a 'n sch\u00eama de col\u00f2nne e \u00e2tri elem\u00e9nti architet\u00f2nichi pitu\u00e6. In ci\u00f9 l'\u00e9 st\u00e6to av\u00e8rto e p\u00f2rte pe coleg\u00e2 a ci\u00e0ssa co-o p\u00f2rtego dr\u00e9nto a-o pal\u00e0\u00e7io.\nA faci\u00e2ta pitu\u00e2 into 1938, a l'\u00eaa pi-\u00e2 ci\u00f9 p\u00e0rte sp\u00e8rsa a-o mom\u00e9nto do rest\u00e0oro do 1992. Into rest\u00e0oro l'\u00e9 t\u00f3rna st\u00e6to ripristin\u00f2u a decora\u00e7i\u00f3n do Gr\u00f2sso, ma co-o spost\u00e2 v\u00e8rso l'\u00e8rto e tr\u00e6 p\u00f2rte de m\u00f2ddo che f\u00eesan a-a m\u00e6xima art\u00e9ssa do cort\u00eele int\u00e8rno d\u00f3nde s'avans\u00e2van. A faci\u00e2ta a l'\u00e9 disp\u00f2sta in sce do\u00ee liv\u00e9lli articol\u00e6 da 'na pit\u00fba pe decora\u00e7i\u00f3n. A-o ci\u00e0n ter\u00e9n gh'\u00e9, \u00f3ltre a-e tr\u00e6 avert\u00fbe sorvad\u00eete, rials\u00e6 risp\u00e9tto a-a ci\u00e0ssa e che se peu ariv\u00e2ghe co-\u00eena c\u00f9rta scain\u00e2, 'na s\u00e9rie de barcon\u00eae ch'\u00e0n s\u00f3rvia 'n barcon\u00e9tto. O liv\u00e9llo ci\u00f9 \u00e8rto o gh'\u00e0 o m\u00e6ximo sch\u00eama do ci\u00e0n ter\u00e9n, co-\u00eena n\u00eauva s\u00e9rie de barcon\u00eae e de barcon\u00e9tti.\nA faci\u00e2ta in sce Ci\u00e0ssa Mate\u00f2tti.\nA v\u00ecsta de s\u00f9d-\u00f2vest do c\u00f2rpo centr\u00e2le, ch'a s'\u00e0rve in sce Ci\u00e0ssa Mate\u00f2tti, a m\u00f3stra l'inpon\u00e9nte faci\u00e2ta neocl\u00e0scica vosci\u00fba da-o \"Simone Cantoni\" d\u00f2ppo l'inc\u00e9ndio do 1777. Scib\u00e9n che sta p\u00e0rte chi, sc\u00ecnn-a-o 1834, a l'\u00e9 st\u00e6ta l'intr\u00e2ta prin\u00e7ip\u00e2 do pal\u00e0\u00e7io, ma a l'\u00eaa asc\u00f4za a-a v\u00ecsta da-a cort\u00ecnn-a ch'a ser\u00e2va a ci\u00e0ssa e a s'\u00e9 posci\u00fba v\u00e9dde s\u00f4lo d\u00f2ppo chi-\u00e2 cort\u00ecnn-a a l'\u00e9 st\u00e6ta ti\u00e2 zu.\nIn vixitat\u00f4 do 1818 o descr\u00eeve a sto m\u00f2ddo chi l'inpresci\u00f3n che se gh'\u00e0 da faci\u00e2ta d\u00f2ppo av\u00e9i pas\u00f2u a cort\u00ecnn-a e \u00ease intr\u00e6 inta ci\u00e0ssa d'\u00e0rme int\u00e8rna:\nA faci\u00e2ta do \"Cantoni\" a l'\u00e9 costro\u00eea in art\u00e9ssa in sce tr\u00e9i liv\u00e9lli e a m\u00f3stra 'na rigor\u00f4za scimetr\u00eea risp\u00e8tto a-a l\u00ecnia vertic\u00e2le che l'atrav\u00e8rsa o port\u00f3n, m\u00ecssa in evid\u00e9nsa da-i do\u00ee co\u00ee di elem\u00e9nti de m\u00e0rmo e de qu\u00e9lli de st\u00f9cco l\u00f9cido.\nA-o l\u00ecv\u00e9llo b\u00e0sso s\u00f3rvia 'n s\u00e9ucou de pr\u00eea r\u00f3ssa de Ver\u00e9ssi s'als\u00e0n \u00e9utto c\u00f3bie de col\u00f2nne che sp\u00f2rzan da-a mi\u00e2gia in f\u00ecnto bugn\u00e2to e f\u00e6to de st\u00f9cco l\u00f9cido. Fra e col\u00f2nn-e s'\u00e0rvan s\u00eai gr\u00e9ndi barco\u00ecn con s\u00f3rvia \u00e2tret\u00e0nti barcon\u00e9tti, che d\u00e0n l\u00fbxe a-o p\u00f2rtego int\u00e8rno, e into m\u00eazo 'n inpon\u00e9nte port\u00f3n a \u00e8rco con d\u00f4e \u00e0rve fer\u00e6 ciav\u00e6. I carater\u00ecstichi mart\u00e9lli a f\u00f3rma de trit\u00f3n s\u00f3n st\u00e6ti ar\u00f6b\u00e6 into 1980 e s\u00f3n st\u00e6ti sostito\u00eei da de c\u00f2pie.\nA p\u00f2rta v\u00e8rso l'intr\u00e2ta 'na r\u00e0npa f\u00e6ta da 'na scain\u00e2 centr\u00e2le de m\u00e0rmo, m\u00ecssa in l\u00ecnia co-o port\u00f3n, e d\u00f4e r\u00e0npe later\u00e2li de pr\u00eea e de mo\u00ecn, ser\u00e6 in sci\u00f4 fi\u00e0nco est\u00e8rno da 'na bal\u00e9uistra, che d\u00e0n l'id\u00eaa d'abras\u00e2 a scain\u00e2 centr\u00e2le. A-i fi\u00e0nchi da scain\u00e2 de m\u00e0rmo gh'\u00e9 do\u00ee gr\u00e9ndi p\u00eadest\u00e0lli de m\u00e0rmo d\u00f3nde 'na v\u00f2tta gh'\u00eaa e monument\u00e2li st\u00e0toe de l'Andr\u00eea D\u00f6ia e de s\u00f2 n\u00eavo o Gio\u00e2ne Andr\u00eea D\u00f6ia. E st\u00e0toe, f\u00e6te a pr\u00ecmma da-o \"Giovanni Montorsoli\" into 1540 e a seg\u00f3nda da-o \"Taddeo Carlone\" into 1601, s\u00f3n st\u00e6te ti\u00e6 zu inta ribeli\u00f3n do 1797 e, d\u00f2ppo 'n rest\u00e0oro, s\u00f3n st\u00e6te m\u00ecsse in \u00e7\u00ecmma a-a pr\u00ecmma r\u00e0npa do scal\u00f3n che da-o p\u00f2rtego o p\u00f2rta a-o ci\u00e0n n\u00f2bile. In sci\u00f4 p\u00eadest\u00e0llo a pon\u00e9nte gh'\u00e9 st\u00e6to m\u00ecsso 'na l\u00e0pide p'aregord\u00e2 o stud\u00e9nte gr\u00eago \"K\u014dstas Ge\u014drgak\u012bs\" ch'o s'\u00e9 amas\u00f2u in f\u00e0ccia a-o pal\u00e0\u00e7io into 1970 pe protest\u00e2 c\u00f3ntra a scitoa\u00e7i\u00f3n pol\u00ectica gr\u00eaga d'al\u00f4a.\nO seg\u00f3ndo liv\u00e9llo \u00f2rizont\u00e2le da faci\u00e2ta, corispond\u00e9nte a-o ci\u00e0n n\u00f2bile, o l'\u00e9 separ\u00f2u da-o pr\u00ecmmo liv\u00e9llo da 'n fr\u00eexo e 'na corn\u00eexe de m\u00e0rmo sormont\u00e6 da 'na bal\u00e9uistra qu\u00e9sta asc\u00ec de m\u00e0rmo e a rep\u00ecggia i elem\u00e9nti do l\u00ecv\u00e9llo de s\u00f3tta, co-\u00ea \u00e9utto c\u00f3bie de col\u00f2nne sporz\u00e9nti e-e mi\u00e2ge in f\u00ecnto bugn\u00e2to, o qu\u00e6 c\u00f4 e profondit\u00e6 s\u00f3n m\u00eano acento\u00e6 che in sci\u00f4 ci\u00e0n de s\u00f3tta p'av\u00e9i in m\u00eagio ef\u00e8tto de prospet\u00eeva. Into prog\u00e8tto do \"Cantoni\" a s\u00e8rie de col\u00f2nne a dov\u00e9iva av\u00e9i a d\u00f9plice fon\u00e7i\u00f3n de decora\u00e7i\u00f3n da faci\u00e2ta e de contraf\u00f2rti pe-e strut\u00fbe int\u00e8rne. Tra e col\u00f2nne gh'\u00e9 s\u00e8tte l\u00e0rghi barco\u00ecn, e tr\u00e6 de m\u00eazo con s\u00f3rvia 'n f\u00ecnto barcon\u00e8tto.\nA-o t\u00e8rso liv\u00e9llo, t\u00f3rna separ\u00f2u da qu\u00e8llo pr\u00ecmma da 'n fr\u00eexo, corn\u00eexe e bal\u00e9uistra de m\u00e0rmo, o m\u00f3stra in corispond\u00e9nsa de col\u00f2nne in b\u00e0sso 'na s\u00e9rie de \u00e9utto pil\u00e0stri ch'\u00e0n di n\u00eccci d\u00f3nde gh'\u00e9 \u00e2tret\u00e0nte st\u00e0toe e sormont\u00e6 da di gr\u00f9ppi de scult\u00fbe d\u00f3nde into m\u00eazo, in l\u00ecnia co-o port\u00f3n d'intr\u00e2ta, sp\u00eccca o st\u00e9mma de Z\u00eana.\nI fi\u00e0nchi later\u00e2li.\nE d\u00f4e costru\u00e7io\u00ecn che s\u00earan a lev\u00e0nte e a pon\u00e9nte a Ci\u00e0ssa Mate\u00f2tti s\u00f3n st\u00e6te ristrutur\u00e6 into 1861 da l'inzegn\u00ea Ign\u00e0\u00e7io Gard\u00e9lla po\u00e6, d\u00f2ppo a demoli\u00e7i\u00f3n da cort\u00ecnn-a ch'a ser\u00e2va o fi\u00e0nco meridion\u00e2le do pal\u00e0\u00e7io. E faci\u00e2te de t\u00e9sta de d\u00f4e costru\u00e7io\u00ecn s\u00f3n st\u00e6te t\u00f3rna costro\u00eee a imita\u00e7i\u00f3n da faci\u00e2ta do \"Cantoni\", co-in l\u00e0rgo s\u00e9ucou a-o de s\u00f3rvia do qu\u00e6 se \u00eesan do\u00ee \u00f3rdini de col\u00f2nne sporz\u00e9nti, tra e qu\u00e6 sp\u00eccan i barco\u00ecn e a mi\u00e2gia t\u00f9tta in f\u00ecnto bugn\u00e2to, m\u00e9ntre e faci\u00e2te later\u00e2li che d\u00e0n in sce Ci\u00e0ssa Mate\u00f2tti s\u00f3n s\u00f4lo intonac\u00e6.\nA T\u00f4re Grimald\u00ecnn-a.\nA t\u00f4re Grimald\u00ecnn-a, into Trex\u00e9nto ciam\u00e2 \"T\u00f4re do p\u00f2polo\" a s'\u00eesa a-o de s\u00f3rvia da L\u00f6gia di Abo\u00e9i in sci\u00e2 faci\u00e2ta che da in Str\u00e0dda de Tom\u00e2xo R\u00e9ggio. No l'\u00e9 d\u00e6to sav\u00e9i qu\u00e0nde a l'\u00e9 st\u00e6ta costro\u00eea: seg\u00f3ndo l'\u00d2rl\u00e0ndo Gr\u00f2sso, ch'o l'\u00e0 ristrutur\u00e2 a-i pr\u00ecmmi do s\u00e9colo XX e o l'\u00e0 port\u00e2 t\u00f3rna probabilm\u00e9nte a comm'a l'\u00eaa into Trex\u00e9nto, a s\u00f2 costru\u00e7i\u00f3n a l'\u00e9 conpr\u00e9iza fra o 1298 e 'n pit\u00ecn ci\u00f9 in la do 1307; \u00e2tri st\u00f2richi, com\u00f2-u P\u00f2ggi, p\u00e9nsan che se tr\u00e0tte de unn-a de t\u00f4re de dif\u00e9iza da \u00e7\u00e9nta de mi\u00e2ge do s\u00e9colo X. Con t\u00f9tta probabilit\u00e6 a t\u00f4re a l'\u00e9 do 1291 e a f\u00e2va za p\u00e0rte do Pal\u00e0\u00e7io di Fi\u00e9schi qu\u00e0nde qu\u00e9sto o l'\u00e9 st\u00e6to acat\u00f2u pe f\u00e2ne a s\u00eade di Capit\u00e0nni do P\u00f2polo into 1294. O n\u00f3mme de Grimald\u00ecnn-a peu d\u00e2se ch'o der\u00eeve da unn-a de \u00e7\u00e8lle che gh'\u00eaa dr\u00e9nto.\nA t\u00f4re a l'\u00e9 \u00e8rta s\u00e8tte ci\u00e9n. I pr\u00ecmmi qu\u00e0ttro in b\u00e0sso f\u00e0n p\u00e0rte de l'int\u00e8rno do Pal\u00e0\u00e7io di Fi\u00e9schi e i tr\u00e9i in \u00e8rto s'\u00e0lsan a-o de s\u00f3rvia do pal\u00e0\u00e7io. O pr\u00ecmmo ci\u00e0n o prez\u00e9nta o bugn\u00e2to ch'o cr\u00e9uve t\u00f9tto o liv\u00e9llo in b\u00e0sso do Pal\u00e0\u00e7io Fi\u00e9schi e 'n rec\u00e9nte barc\u00f3n retangol\u00e2re. O seg\u00f3ndo ci\u00e0n, c\u00f3mme t\u00f9tto o riman\u00e9nte pal\u00e0\u00e7io, o m\u00f3stra 'na decora\u00e7i\u00f3n a str\u00ecsce gi\u00e0nche e n\u00e9igre ch'a l'\u00e9 p\u00e6gia into t\u00e8rso ci\u00e0n asc\u00ec. A sti do\u00ee liv\u00e9lli s'\u00e0rve, in sci\u00e2 faci\u00e2ta in sce Str\u00e0dda de Tom\u00e2xo R\u00e9ggio, in barc\u00f3n a qu\u00e0ttro avert\u00fbe, in c\u00e0ngio in sci\u00f4 qu\u00e0rto ci\u00e0n, de mo\u00ecn a v\u00ecsta c\u00f3mme qu\u00e9lli d\u00f2ppo, o m\u00f3stra 'n barc\u00f3n a tr\u00e6 avert\u00fbe. A comens\u00e2 da-a meit\u00e6 do qu\u00ecnto ci\u00e0n, in sci\u00f4 qu\u00e6 gh'\u00e9 'n barc\u00f3n a 'n'avert\u00fba, a t\u00f4re a se l\u00ecbera da-a strut\u00fba do pal\u00e0\u00e7io. O s\u00e8sto ci\u00e0n, o m\u00f3stra 'n gr\u00e0nde barc\u00f3n a 'n'avert\u00fba in sci\u00e2 faci\u00e2ta ch'a da in sce Str\u00e0dda de Tom\u00e2xo R\u00e9ggio e in sc\u00ee \u00e2tri tr\u00e9i fianchi 'n barc\u00f3n a d\u00f4e avert\u00fbe. Qu\u00e9sto o gh'\u00e0 'na cor\u00f3nn-a de tr\u00e6 s\u00e9rie d'arch\u00e9tti p\u00e9nscili f\u00e6ti into 1539, che separ\u00e0n a costru\u00e7i\u00f3n medi\u00eavale da l'\u00f9rtimo ci\u00e0n, ti\u00f2u sci\u00f9 a-i pr\u00ecmmi do s\u00e9colo XVII. Sc\u00ecn da-o Medio\u00eavo in sce l'\u00f9rtimo ci\u00e0n da t\u00f4re gh'\u00eaa 'na st\u00e0nsia pi-\u00e2 canp\u00e0nn-a e gh'\u00e9 st\u00e6to t\u00e0nte canp\u00e0nn-e desp\u00e6ge sc\u00ecnn-a-o 1941, qu\u00e0nde, inta Seg\u00f3nda Go\u00e6ra Mondi\u00e2le, qu\u00e9lla che gh'\u00eaa a l'\u00e9 st\u00e6ta f\u00fbza pe f\u00e2 di cano\u00ecn. Into 1980 l'\u00e9 st\u00e6to f\u00e6to 'na n\u00eauva canp\u00e0nn-a e m\u00ecssa in sci\u00e2 t\u00f4re pe voent\u00e6 de l'Asocia\u00e7i\u00f3n \u201cA Conp\u00e0gna\u201d, c\u00f3mme areg\u00f2rda 'na l\u00e0pide m\u00ecssa a-i p\u00ea da t\u00f4re.\nL'int\u00e8rno.\nL'intr\u00e2ta prin\u00e7ip\u00e2 v\u00e8rso l'int\u00e8rno do pal\u00e0\u00e7io o l'\u00e9 'n gr\u00e0nde port\u00f3n ch'o s'av\u00e0nsa in sce Ci\u00e0ssa Mate\u00f2tti e o p\u00f2rta a-o p\u00f2rtego f\u00e6to da-o Van\u00f3n. Da li se peu mont\u00e2 o scal\u00f3n in m\u00e0rmo ch'o p\u00f2rta a-o ci\u00e0n de d'\u00e2to \u00f2 ariv\u00e2 a pon\u00e9nte a-e sc\u00e2e che col\u00eagan t\u00f9tti i ci\u00e9n do cazam\u00e9nto. Ste sc\u00e2e chi, d\u00eete \"str\u00e0dda ap\u00e9iza\", s\u00f3n st\u00e6te proget\u00e6 da l'archit\u00e9tto Gio\u00e2ne Sp\u00e0lla into rest\u00e0oro do 1992 e m\u00ecsse inte z\u00f6ne danez\u00e6 inti bonbardam\u00e9nti do 1942. Ste sc\u00e2e a cag\u00f2llo s\u00f3n in \u00e2s\u00e2 e tegn\u00fbe sci\u00f9 da 'n scist\u00eama de ti\u00e0nti coleg\u00f2u a 'n tr\u00e2ve f\u00e6to a r\u00e6 e o se svil\u00f9ppa l\u00f3ngo t\u00f9tti i quar\u00e0nta m\u00eatri d\u2019art\u00e9ssa do cazam\u00e9nto pe perm\u00e9tte d'and\u00e2 a-i v\u00e0rri liv\u00e9lli, da-o ci\u00e0n inter\u00f2u da cist\u00e8rna gr\u00e0nde sc\u00ecnn-a-e prexo\u00ecn e a-a t\u00f4re Grimald\u00ecnn-a.\nI ci\u00e9n inter\u00e6.\nSe se ch\u00ecnn-a zu pi-\u00e2 \"str\u00e0dda ap\u00e9iza\" s'ar\u00eeva a do\u00ee liv\u00e9lli ci\u00f9 in b\u00e0sso do pal\u00e0\u00e7io, che s\u00f3n sott'a-o ci\u00e0n do p\u00f2rtego a v\u00f2rto. O ci\u00f9 b\u00e0sso di do\u00ee liv\u00e9lli o l'\u00e9 d\u00eeto da \u201cgr\u00e0nde cist\u00e8rna\u201d, o p\u00f2sto ci\u00f9 not\u00e9vole de sto ci\u00e0n chi recuper\u00f2u into rest\u00e0oro do 1992. Se tr\u00e0tta de 'na gr\u00e0nde s\u00e2la ch'a l'\u00e9 m\u00ecssa in corispond\u00e9nsa do cort\u00eele gr\u00e0nde do ci\u00e0n ter\u00e9n, sormont\u00f2u da v\u00f2rti a crox\u00eaa che s'ap\u00f2gian in sce \u00e9utto pil\u00e0stri de pr\u00eea. In \u00f2r\u00ecgine a l'\u00eaa a ci\u00f9 gr\u00e0nde de tr\u00e6 cist\u00e8rne d'\u00e6goa do pala\u00e7io, m\u00ecssa in m\u00f2ddo d'arech\u00e9ugge e \u00e6goe do cort\u00eele gr\u00e0nde de d'\u00e2to, e ins\u00e9mme a-e cist\u00e8rne gh'\u00eaan sott'a-o cort\u00eele pic\u00ecn e sott'a-a ci\u00e0ssa d'\u00e0rme, o dov\u00e9iva asegu\u00e2 l'aprovixonam\u00e9nto de l'\u00e6goa do pal\u00e0\u00e7io into c\u00e2xo de 'n as\u00e9dio. O rest\u00e0oro de sto p\u00f2sto chi e di \u00e2tri loc\u00e2li do ci\u00e0n o l'\u00e0 perm\u00ecsso de f\u00e2 de inport\u00e0nti scov\u00e8rte archiol\u00f2giche in sci\u00e2 st\u00f6ia do pala\u00e7io, c\u00f3mme t\u00f2cchi de cazam\u00e9nti mediev\u00e2li incorpor\u00e6 inte mi\u00e2ge do pal\u00e0\u00e7io do \u00c7inque\u00e7\u00e9nto e-e fondam\u00e9nta de 'n gr\u00e0nde tori\u00f3n do b\u00e0sso Medio\u00eavo do qu\u00e6 no se sav\u00e9iva n\u00ecnte.\nMont\u00e0ndo 'n ci\u00e0n s'ar\u00eeva a-o liv\u00e9llo de Ci\u00e0ssa Mate\u00f2tti e into ci\u00e0n de s\u00f3tta do p\u00f2rtego. Chi gh'\u00e9 e st\u00e0nsie de l'ant\u00eego Pal\u00e0\u00e7io do Com\u00f9n e do Pal\u00e0\u00e7io di Abo\u00e9i, do qu\u00e6 se peu v\u00e9dde e arc\u00e2te da l\u00f6gia da-a Mont\u00e2 de l'Ar\u00e7ivescov\u00e2to. In corispond\u00e9nsa da cist\u00e8rna gr\u00e0nde de s\u00f3tta e pr\u00f2pio sott'a-o cort\u00eele gr\u00e0nde gh'\u00e9 a \"S\u00e2la do moni\u00e7ion\u00ea\" (\u00f6 s\u00e6 o magazin\u00ea incareg\u00f2u de \u00e0rme), 'na gr\u00e0nde s\u00e2la con v\u00f2rto a crox\u00eaa tegn\u00fba sci\u00f9 da \u00e9utto pil\u00e0stri de pr\u00eea, m\u00ecssi in corispond\u00e9nsa di pil\u00e0stri do ci\u00e0n de s\u00f3tta. I pil\u00e0stri s\u00f3n sormont\u00e6 da capit\u00e9lli de f\u00f3rme desp\u00e6ge, ch\u00f2-u Van\u00f3n a l'\u00e0 riutiliz\u00f2u co-o recuper\u00e2 o materi\u00e2le da demoli\u00e7i\u00f3n de strut\u00fbe mediev\u00e2li. Sto loc\u00e2le da pr\u00ecmma o l'\u00eaa d\u00eauvi\u00f2u c\u00f3mme magazin no s\u00f4lo de \u00e0rme e de muni\u00e7io\u00ecn, da-e qu\u00e6 o p\u00ecggia o n\u00f3mme, ma asc\u00ec pe tegn\u00eeghe \u00e9uio, v\u00ecn, legn\u00e0mme, c\u00f3mme st\u00e0lla e c\u00f3mme rem\u00ecssa pe let\u00eae e b\u00f9scioe.\nDe fi\u00e0nco a-a s\u00e2la do moni\u00e7ion\u00ea e sott'a-o p\u00f2rtego con v\u00f2rto gh'\u00e9 e st\u00e0nsie do sotop\u00f2rtego qu\u00e9lle asc\u00ec con v\u00f2rto a crox\u00eaa e tegn\u00fbe sci\u00f9 da pil\u00e0stri de pr\u00eea. C\u00f3mme a s\u00e2la de pr\u00ecmma sti sp\u00e0\u00e7\u00e7i chi \u00eaan da pr\u00ecmma d\u00eauvi\u00e6 c\u00f3mme magaz\u00ecn pe t\u00f9tto qu\u00e9llo che po\u00e9iva serv\u00ee a l'aotonom\u00eea do pal\u00e0\u00e7io into c\u00e2xo de 'n as\u00e8dio e d\u00f2ppo o rest\u00e0oro do 1992 s\u00f3n d\u00eauvi\u00e6 c\u00f3mme sp\u00e0\u00e7\u00e7i d'espoxi\u00e7ion pe m\u00f3stre e manifesta\u00e7io\u00ecn. A-i loc\u00e2li se ghe peu ariv\u00e2, \u00f3ltre che co-a \"str\u00e0dda ap\u00e9iza\", atrav\u00e8rso de p\u00f2rte che s'\u00e0rvan diretam\u00e9nte in sce Ci\u00e0ssa Mate\u00f2tti.\nO ci\u00e0n ter\u00e9n e i cort\u00eeli.\nO loc\u00e2le ci\u00f9 not\u00e9vole do ci\u00e0n ter\u00e9n o l'\u00e9 o gr\u00e0nde p\u00f2rtego a v\u00f2rto, f\u00e6to da-o Van\u00f3n a-a f\u00ecn do s\u00e9colo XVI, sott'a-o qu\u00e6 s'ar\u00eeva d\u00f2ppo av\u00e9i pas\u00f2u o gr\u00e0nde port\u00f3n ch'o s'av\u00e0nsa in sce Ciassa Mate\u00f2tti. O l'\u00e9 'n sp\u00e0\u00e7io de 43 m\u00eatri de longh\u00e9ssa e 17 de largh\u00e9ssa, cov\u00e8rto da 'n v\u00f2rto a padigi\u00f3n intonac\u00f2u de gi\u00e0nco e tegn\u00fbo sci\u00f9 a-e estremit\u00e6 da 'na r\u00eega de qu\u00e0ttro col\u00f2nn-e ch'a fa vegn\u00ee in cheu 'na v\u00e9ia insci\u00e2 da-o v\u00e9nto.\nPe tegn\u00ee sci\u00f9 o v\u00f2rto o Van\u00f3n o l'\u00e0 d\u00eauvi\u00f2u 'n te\u00e2 de ti\u00e0nti de f\u00e6ro, che no se v\u00e9dan perch\u00e9 cov\u00e8rti da di mo\u00ecn, f\u00e6ta da \u00ab'n'\u00e0sta \u00f2rizont\u00e2le tang\u00e9nte in \u00e7\u00ecmma da p\u00e0rte de d'\u00e2to da strut\u00fba e da d\u00f4e \u00e0ste diagon\u00e2li de rinf\u00f2rso fis\u00e6 a l'\u00e0rva do v\u00f2rto\u00bb. Sta t\u00e9nica de \u00abci\u00e2ve asc\u00f4ze\u00bb a l'\u00e9 st\u00e6ta d\u00eauvia da-o Van\u00f3n in \u00e2tre p\u00e0rte do pal\u00e0\u00e7io asc\u00ec.\nA lev\u00e0nte e a pon\u00e9nte o p\u00f2rtego a v\u00f2rto o l'\u00e9 afianc\u00f2u da do\u00ee cort\u00eeli scov\u00e8rti, ciam\u00e6 rispetivam\u00e9nte cort\u00eele pic\u00ecn e cort\u00eele gr\u00e0nde, f\u00e6ti l\u00f4 asc\u00ec in st\u00eele conven\u00e7ion\u00e2le da-o Van\u00f3n.\nO cort\u00eele gr\u00e0nde, a pon\u00e9nte, o l'\u00e9 m\u00ecsso a-o de d'\u00e2to da cist\u00e8rna gr\u00e0nde e da s\u00e2la do moni\u00e7ion\u00ea, e o ne c\u00f2pia a f\u00f3rma e-e dimenscio\u00ecn, e o l'\u00e9 circond\u00f2u in sce tr\u00e9i fi\u00e0nchi da 'n p\u00f2rtego co-o v\u00f2rto a b\u00f3tte tegn\u00fbo sci\u00f9 da 'na s\u00e9rie de col\u00f2nn-e che fin\u00ecscian con capit\u00e9lli d'\u00f3rdine d\u00f2rico. Inti c\u00e0nti do p\u00f2rtego gh'\u00e9 'na strut\u00fba con tr\u00e6 col\u00f2nn-e uni\u00ea fra de l\u00f4 da 'n architr\u00e2ve ch'o t\u00eagne sci\u00f9 o v\u00f2rto a b\u00f3tte. O rest\u00e0oro do 1992 o l'\u00e0 f\u00e6to scrov\u00ee, a-e sp\u00e0lle de col\u00f2nne inti c\u00e0nti, 'na s\u00e8rie di n\u00eccci a \u00e0bside che da s\u00e9coli \u00eaan st\u00e6te mu\u00e6. A-o ci\u00e0n de d'\u00e2to gh'\u00e9 'na l\u00f6gia ch'a c\u00f2pia a strut\u00fba do p\u00f2rtego de s\u00f3tta, conpr\u00e9ixi i n\u00eccci e-e col\u00f2nne un\u00eee da l'architr\u00e2ve inti c\u00e0nti, co-a difer\u00e9nsa che-e col\u00f2nne fin\u00ecscian con capit\u00e9lli i\u00f2nichi in c\u00e0ngio che d\u00f2richi.\nO cort\u00eele pic\u00ecn, a lev\u00e0nte, de f\u00f3rma quadr\u00e2ta, o l'\u00e9 l\u00ea asc\u00ec circond\u00f2u in sc\u00ee qu\u00e0ttro fi\u00e0nchi da 'n p\u00f2rtego tegn\u00fbo sci\u00f9 da col\u00f2nne d\u00f2riche, che f\u00f3rman con qu\u00e9llo do p\u00f2rtego a v\u00f2rto e do cort\u00eele gr\u00e0nde, m\u00ecsse in l\u00ecnia e unn-e a-e \u00e2tre, 'na prospet\u00eeva de seg\u00fbo ef\u00e8tto.\nInto rest\u00e0oro do 1992 o ci\u00e0n de pas\u00e0ggio do cort\u00eele o l'\u00e9 st\u00e6to port\u00f2u in \u00e8rto, pe port\u00e2lo t\u00f3rna a-o m\u00e6ximo liv\u00e9llo do ci\u00e0n ter\u00e9n. Pe qu\u00e9sto l'\u00e9 st\u00e6to elimin\u00f2u d\u00f6tr\u00e9i sc\u00e6n ch'o gh'\u00e0iva m\u00ecsso l'\u00d2rl\u00e0ndo Gr\u00f2sso into 1935, qu\u00e0nde l'\u00e9 st\u00e6to av\u00e8rto e tr\u00e6 p\u00f2rte che port\u00e0n diretam\u00e9nte in Ci\u00e0ssa De Fer\u00e6\u00a0e l'\u00e9 st\u00e6to perm\u00ecsso t\u00f3rna a costru\u00e7i\u00f3n di v\u00f2rti do pas\u00e0ggio da cist\u00e9rna de s\u00f4tta ch'\u00eaan st\u00e6ti caci\u00e6 zu inti trav\u00e0ggi de realiza\u00e7i\u00f3n de n\u00eauve avert\u00fbe. E avert\u00fbe v\u00e8rso Ci\u00e0ssa De Fer\u00e6, l\u00f4 asc\u00ec s\u00f3n st\u00e6te port\u00e6 v\u00e8rso l'\u00e8rto a a-o de f\u00eaua l'\u00e9 st\u00e6to f\u00e6to 'na scain\u00e2 de colegam\u00e9nto co-o liv\u00e9llo da ci\u00e0ssa.\nO pavim\u00e9nto di do\u00ee cort\u00eeli, rif\u00e6to into rest\u00e0oro cosc\u00ec c\u00f3mme l'\u00e0iva f\u00e6to o Van\u00f3n, o l'\u00e9 form\u00f2u da 'na grix\u00e9lla de l\u00e0stre de pr\u00eea de Fin\u00e2, che un\u00ecscian fra de l\u00f4 e col\u00f2nn-e do p\u00f2rtego, e dr\u00e9nto gh'\u00e9 di seto\u00ee f\u00e6ti con mo\u00ecn r\u00f3sci e m\u00ecssi a r\u00e8sca de p\u00e8scio. O pavim\u00e9nto do p\u00f2rtego a v\u00f2rto o l'\u00e9 st\u00e6to rif\u00e6to co-o recuper\u00e2 p\u00e0rte do pavim\u00e9nto de pr\u00ecmma de lav\u00e0gna e con l'altern\u00e2ghe di mo\u00ecn pe realiz\u00e2 'n dis\u00e9gno giom\u00e9trico p\u00e6gio a qu\u00e9llo do v\u00f2rto de s\u00f3rvia. Tra e col\u00f2nne do cort\u00eele gr\u00e0nde se peu v\u00e9dde do\u00ee luxern\u00e6 che perm\u00e9tan a-a l\u00fbxe do s\u00f4 d'ariv\u00e2 a-a s\u00e2la do moni\u00e7ion\u00ea de s\u00f3tta.\nDa prin\u00e7\u00ecpio i loc\u00e2li do p\u00f2rtego e di cort\u00eeli \u00eaan d\u00eauvi\u00e6 s\u00e9gge c\u00f3mme p\u00e0rte do cam\u00ecn \u00e7eimoni\u00e2le ch'o part\u00eeva da-a \"cort\u00ecnn-a\" ch'a ser\u00e2va a ci\u00e0ssa e a fin\u00eeva co-o scal\u00f3n ch'o p\u00f2rta a-o ci\u00e0n n\u00f2bile, che c\u00f3mme p\u00f2sto de inc\u00f3ntro pe tratat\u00eeve pol\u00ectiche e inc\u00f3ntri burocr\u00e0tichi. Inte st\u00e0nsie in g\u00eeo a-i cort\u00eeli gh'\u00eaa i sc\u00e0gni de desp\u00e6ge magistrat\u00fbe da Rep\u00f9blica Zen\u00e9ize, comm'a Magistrat\u00fba di Inquixito\u00ee do St\u00e2to \u00f2 o C\u00f2rpo da \u00c7it\u00e6. I \u00e7itad\u00ecn gh'\u00e0ivan asc\u00ec a poscibilit\u00e6 de prezent\u00e2 de den\u00f3n\u00e7ie an\u00f2nime met\u00e9ndo 'n big\u00e9tto inte 'na b\u00f9cca ch'a se peu v\u00e9dde anc\u00f3n ancheu into p\u00f2rtego do cort\u00eele pic\u00ecn.\nA riavert\u00fba a-o p\u00f9blico do pal\u00e0\u00e7io d\u00f2ppo o rest\u00e0oro \u00e0 l'\u00e0 \u00e7erc\u00f2u de restito\u00ee a-o p\u00f2rtego co-o v\u00f2rto a s\u00f2 fon\u00e7i\u00f3n \u00f2rigin\u00e2ia de ci\u00e0ssa cov\u00e8rta, co-o d\u00eauvi\u00e2 i sp\u00e0\u00e7\u00e7i t\u00f9tto in g\u00eeo pe ativit\u00e6 comerci\u00e2li e coltur\u00e2li, comm'a bigeter\u00eea do pal\u00e0\u00e7io, d\u00f4e bit\u00eaghe de l\u00ecbbri, in bitegh\u00ecn, 'na s\u00eade da Socj\u00eat\u00e6 l\u00ecgure de St\u00f6ia p\u00e0tria dot\u00e2 de 'na r\u00eccca bibliot\u00eaca specializ\u00e2 e d\u00f6tr\u00e9i laborat\u00f6i divulgat\u00eevi.\nO ci\u00e0n n\u00f2bile.\nInto m\u00eazo do p\u00f2rtego a v\u00f2rto, in f\u00e0ccia a-o port\u00f3n d'intr\u00e2ta, p\u00e0rte o scal\u00f3n do D\u00fbxe ch'o p\u00f2rta a-o ci\u00e0n de d'\u00e2to. O scal\u00f3n, \u00f2pera do Van\u00f3n, o l'\u00e9 conp\u00f2sto da 'na pr\u00ecmma r\u00e0npa de sc\u00e6n de m\u00e0rmo l\u00e0rghi e b\u00e0ssi che, ariv\u00e6 in sci\u00f4 bal\u00f2u, o se spart\u00ecsce in d\u00f4e r\u00e0npe scim\u00e9triche che p\u00f2rtan a-o c\u00f2rpo de lev\u00e0nte e a qu\u00e9llo de pon\u00e9nte do pal\u00e0\u00e7io. In sci\u00f4 bal\u00f2u in \u00e7\u00ecmma a-a pr\u00ecmma r\u00e0npa do scal\u00f3n l'\u00e9 st\u00e6to m\u00ecsso qu\u00e9llo che r\u00e8sta de st\u00e0toe de l'Andr\u00eea D\u00f6ia e do Gio\u00e2ne Andr\u00eea D\u00f6ia che pr\u00ecmma \u00eaan in sce do\u00ee p\u00eadest\u00e0lli a-i fi\u00e0nchi da scain\u00e2 d'intr\u00e2ta do pal\u00e0\u00e7io in Ci\u00e0ssa Mate\u00f2tti.\nA r\u00e0npa da-a dr\u00eeta a p\u00f2rta a-a l\u00f6gia m\u00ecssa s\u00f3rvia o cort\u00eele pic\u00ecn, do qu\u00e6 a c\u00f2pia a f\u00f3rma e a poxi\u00e7i\u00f3n de col\u00f2nne che, c\u00f3mme into c\u00e2xo da l\u00f6gia s\u00f3rvia a-o cort\u00eele gr\u00e0nde, finisci\u00e0n con capit\u00e9lli i\u00f2nichi in c\u00e0ngio che d\u00f2richi. De chi se peu and\u00e2 into sp\u00e0\u00e7io pr\u00ecmma \u00f2cup\u00f2u da-a s\u00e2la d'\u00e0rme, m\u00ecssa l\u00f3ngo o fi\u00e0nco de lev\u00e0nte do pal\u00e0\u00e7io. Sti loc\u00e2li chi \u00eaan coleg\u00e6 a-a cort\u00ecnn-a ch'a ser\u00e2va a ci\u00e0ssa e pe de ci\u00f9 \u00eaan coleg\u00e6 a-a g\u00eaxa do Gex\u00f9 li d\u00e2-ar\u00e9nte co-in pont\u00e9tto pe l'\u00e2ia, ti\u00f2u zu inta ribeli\u00f3n do 1848. Con l'anesci\u00f3n da \u00c7it\u00e6 a-o R\u00e9gno de Sard\u00e9gna o magaz\u00ecn de \u00e0rme o l'\u00e9 st\u00e6to trasform\u00f2u in s\u00e2le de rioni\u00f3n, destr\u00fbte inti bonbardam\u00e9nti do 1944. D\u00f2ppo o rest\u00e0oro do 1992 i sp\u00e0\u00e7\u00e7i \u00f2spitan e s\u00e2le de l'Arch\u00ecvio St\u00f2rico do Com\u00f9n de Z\u00eana.\nIn \u00e7\u00ecmma a-a r\u00e0npa de sc\u00e2e da-a dr\u00eeta gh'\u00e9 o maest\u00f4zo st\u00e9mma da Rep\u00f9blica de Z\u00eana, trav\u00e0ggio do Dom\u00e9nego Fiaz\u00e9lla, c\u00f3mme l'\u00e9 conferm\u00f2u da 'na ri\u00e7ev\u00fba de pagam\u00e9nto do 1638. A-o Fiaz\u00e9lla l'\u00e9 atribo\u00eeo asc\u00ec l'afr\u00e9sco da \"Mad\u00f2nna co-i S\u00e0nti Gianbat\u00ecsta, Z\u00f2rzo e Ben\u00e0rdo che interc\u00eadan co-a Trinit\u00e6 pi-\u00e2 \u00e7it\u00e6 de Z\u00eana\" ch'a l'\u00e9 in \u00e7\u00ecmma a-a r\u00e0npa da-a manc\u00ecnn-a do scal\u00f3n. Sto seg\u00f3ndo afr\u00e9sco o l'\u00e9 st\u00e6to comiscion\u00f2u v\u00e8rso o 1630 c\u00f3mme ecs-v\u00f4to pi-\u00e2 vit\u00f6ia do 1625 de Z\u00eana c\u00f3ntra o duc\u00e0tto di Sav\u00f6ia e o se v\u00e9dde s\u00f4lo qu\u00e0nde se ch\u00ecnn-a o scal\u00f3n.\n'Na v\u00f2tta in \u00e7\u00ecmma a-a r\u00e0npa da-a manc\u00ecnn-a s'ar\u00eeva a-a l\u00f6gia ch'a l'\u00e9 s\u00f3rvia o cort\u00eele gr\u00e0nde, in sci\u00e2 qu\u00e6 s'\u00e0rvan qu\u00e9lli ch'\u00eaan i loc\u00e2li ci\u00f9 aotor\u00e9voli do pal\u00e0\u00e7io: i salo\u00ecn do Gr\u00e0n Cos\u00e9ggio e do Conseg\u00e9tto, e st\u00e0nsie do D\u00fbxe e a cap\u00e9lla do D\u00fbxe.\nO sc\u00eeto do D\u00fbxe.\nI fi\u00e0nchi a n\u00f2rd e a pon\u00e9nte do ci\u00e0n n\u00f2bile, t\u00f9tto in g\u00eeo a-a l\u00f6gia, s\u00f3n ocup\u00e6 da-e st\u00e0nsie do sc\u00eeto do D\u00fbxe. A comens\u00e2 da-o 1528, con l'institu\u00e7i\u00f3n do mand\u00e2to bien\u00e2le, i D\u00fbxi \u00eaan, def\u00e6ti, \u00f2blig\u00e6 a st\u00e2 dr\u00e9nto a-o pal\u00e0\u00e7io pe t\u00f9tto o per\u00eeodo da s\u00f2 c\u00e0rega. O sc\u00eeto da f\u00ecn do \u00c7inque\u00e7\u00e9nto o l'\u00e9 conp\u00f2sto da 'na s\u00e9rie de st\u00e0nsie comunic\u00e0nti unn-a con l'\u00e2tra in sucesci\u00f3n, decor\u00e6 con rich\u00e9ssa in st\u00eele \"rococ\u00f2\" inte pr\u00ecmme s\u00e2le e neocl\u00e0scico inte qu\u00e9lle d\u00f2ppo.\nA pr\u00ecmma s\u00e2la, in sci\u00f4 fi\u00e0nco n\u00f2rd d\u00e2-ar\u00e9nte a l'ar\u00eevo do scal\u00f3n, a l'\u00e9 decor\u00e2 con tapes\u00e0ie \u00f2rigin\u00e2li de pap\u00ea stanp\u00f2u. In sci\u00e2 mi\u00e2gia da-a manc\u00ecnn-a gh'\u00eaa 'na p\u00f2rta, ch'a l'\u00e9 st\u00e6ta mu\u00e2, ch'a port\u00e2va a 'na sc\u00e2 p'and\u00e2 into mezan\u00e9tto de s\u00f3tta. Inte sti loc\u00e2li, che se svil\u00f9pan l\u00f3ngo i fi\u00e0nchi a n\u00f2rd, pon\u00e9nte e s\u00f9d do cort\u00eele gr\u00e0nde, gh'\u00e9 e \u00e2tre st\u00e0nsie do sc\u00eeto do D\u00fbxe, conscider\u00e6 ci\u00f9 \u00ecntime e ci\u00f9 c\u00f2mode inti m\u00e9ixi ci\u00f9 c\u00e2di \u00f2 ci\u00f9 fr\u00e9idi gr\u00e0\u00e7ie a-e sp\u00e9sse mi\u00e2ge, gh'\u00eaa pe de ci\u00f9 e cux\u00ecnn-e e-e st\u00e0nsie do person\u00e2le de serv\u00ec\u00e7io do pal\u00e0\u00e7io, c\u00f3mme l'armar\u00f2llo, o goardi\u00e0n da t\u00f4re, i usc\u00eari e i p\u00f2rta\u00f3rdini. D\u00f2ppo o rest\u00e0oro do 1992 into mezan\u00e9tto, d\u00f3nde se peu ariv\u00e2ghe co-a \"str\u00e0dda ap\u00e9iza\" asc\u00ec, gh'\u00e9 st\u00e6to m\u00ecsso d\u00f6tr\u00e9i sc\u00e0gni do Com\u00f9n de Z\u00eana e do Cons\u00f2r\u00e7io ch'o gest\u00ecsce o pala\u00e7io.\nA seg\u00f3nda e t\u00e8rsa s\u00e2la s\u00f3n decor\u00e6 con st\u00f9cchi indo\u00e6 into st\u00eele \"rococ\u00f2\" che raprez\u00e9ntan e v\u00ecrt\u00f9 cardin\u00e2li, trof\u00eai d'\u00e0rme con band\u00eae, strum\u00e9nti muxic\u00e2li e b\u00e9stie. Inta t\u00e8rsa s\u00e2la dov\u00e9iva \u00easighe de tapes\u00e0ie e di ar\u00e0ssi e in sce 'n trof\u00eao d'\u00e0rme gh'\u00e9 a d\u00e6ta do 1758, conscider\u00e2 c\u00f3mme l'\u00e0nno da realiza\u00e7i\u00f3n de decora\u00e7io\u00ecn de pr\u00ecmme tr\u00e6 s\u00e2le.\nA qu\u00e0rta e qu\u00ecnta s\u00e2la s\u00f3n e ci\u00f9 gr\u00e9nde do sc\u00eeto. A s\u00e2la ch'a l'\u00e9 inte 'n c\u00e0nto, ciam\u00e2 asc\u00ec \"s\u00e2la do D\u00fbxe\" a l'\u00e9 a ci\u00f9 r\u00eccca de t\u00f9tto o sc\u00eeto e 'n cart\u00ecggio o ne d\u00eexe chi-\u00e2 s\u00f2 decora\u00e7i\u00f3n, d\u00f3nde se peu not\u00e2 de inflo\u00e9nse neocl\u00e0sciche, a l'\u00e9 do 1771, qu\u00e0nde l'\u00eaa D\u00fbxe o Gianbat\u00ecsta Cangi\u00e2xo. S\u00f3rvia a p\u00f2rta gh'\u00e9 qu\u00e0ttro pit\u00fbe do s\u00e9colo XVII che raprez\u00e9ntan e Virt\u00f9 Cardin\u00e2li, e into m\u00eazo de mi\u00e2ge gh'\u00e9 p\u00f2sto pe d\u00f6tr\u00e9i ar\u00e0ssi che raprez\u00e9ntan \"E st\u00f6ie do Moz\u00e8\", f\u00e6ti inta seg\u00f3nda meit\u00e6 do s\u00e9colo XVI da l'aras\u00ea\u00a0fiam\u00ecngo \"Dionys Martensz\" in sce b\u00f2sse do L\u00f9cco Cangi\u00e2xo, \u00f2ua conserv\u00e6 into pal\u00e0\u00e7io D\u00f6ia-Sp\u00ecnoa. In sci\u00e2 sof\u00eeta, do t\u00f9tto decor\u00e2 con st\u00f9cco l\u00f9cido, gh'\u00e9 'n gr\u00f2sso medagi\u00f3n d\u00f3nde f\u00f2scia gh'\u00e9 raprezent\u00f2u 'n'alegor\u00eea da scov\u00e8rta de l'Am\u00e9rica da p\u00e0rte do C\u00f3nbo, v\u00ecsta in ci\u00e2ve neocl\u00e0scica. E decora\u00e7io\u00ecn de st\u00f9cco da s\u00e2la s\u00f3n \u00f2pera di lonb\u00e0rdi \"Alessandro Bolina\" e \"Bartolomeo Fontana.\" Inport\u00e0nte inte sta s\u00e2la chi o cam\u00ecn de m\u00e0rmo gi\u00e0nco, decor\u00f2u con ciap\u00e9lle de cer\u00e0mica de do\u00ee co\u00ee e ch'o l'\u00e0 a m\u00e6xima et\u00e6 di st\u00f9cchi.\nA decora\u00e7i\u00f3n de st\u00f9cco da qu\u00e0rta s\u00e2la, d\u00eeta asc\u00ec \"antis\u00e2la do D\u00fbxe\", a s\u00eagoe o m\u00e6ximo sch\u00eama da s\u00e2la pr\u00ecmma e a prez\u00e9nta 'na s\u00e8rie de trof\u00eai d'\u00e0rme che raprez\u00e9ntan a pot\u00e9nsa milit\u00e2re de Z\u00eana. Tra e decora\u00e7io\u00ecn de st\u00f9cco da s\u00e8sta s\u00e2la se riprop\u00f3nn-e o t\u00eama de virt\u00f9 cardin\u00e2li, e inte l'\u00f9tima s\u00e2la, in c\u00e0ngio, gh'\u00eaa 'na v\u00f2tta 'na p\u00f2rta, d\u00f2ppo mu\u00e2, ch'a port\u00e2va a-i pont\u00e9tti pe l'\u00e2ia s\u00f3rva a mont\u00e2 de l'Ar\u00e7ivescov\u00e2to, e ch'a met\u00e9iva in dir\u00e8tta comunica\u00e7i\u00f3n o pal\u00e0\u00e7io co-o P\u00e2x\u00e9tto e co-o D\u00f2mmo.\nA Cap\u00e9lla do D\u00fbxe.\nD\u00e2-ar\u00e9nte a-e \u00f9rtime st\u00e0nsie do sc\u00eeto do D\u00fbxe, con intr\u00e2ta da-o c\u00e0nto de s\u00f9d-\u00f2vest da l\u00f6gia, gh'\u00e9 a cap\u00e9lla do D\u00fbxe. No toc\u00e2 da l'inc\u00e9ndio do 1777 e dai bonbardam\u00e9nti, a gh'\u00e0 e decora\u00e7io\u00ecn \u00f2rigin\u00e2li in st\u00eele bar\u00f2cco zen\u00e9ize. O l'\u00e9 'n loc\u00e2le de l\u00f9sso e de gr\u00e0nde ef\u00e8tto, d\u00f3nde t\u00f9tto o v\u00f2rto e-e mi\u00e2ge s\u00f3n afresc\u00e6 pe \u00e7elebr\u00e2 e gl\u00f2rie e i person\u00e0ggi il\u00f9stri da Rep\u00f9blica de Z\u00eana. Into m\u00eazo da mi\u00e2gia d'intr\u00e2ta gh'\u00e9 'na rafigura\u00e7i\u00f3n do \"Crist\u00f2ffa C\u00f3nbo ch'o ci\u00e0nta a cr\u00f4xe into n\u00eauvo m\u00f3ndo\", co-a-i fi\u00e0nchi, s\u00f3rvia e p\u00f2rte che col\u00eagan a s\u00e2la co-o sc\u00eeto do D\u00fbxe e co-a l\u00f6gia, i ritr\u00e6ti di m\u00e0rtiri zen\u00e9ixi Orsic\u00ecn e Dexid\u00eaio. Anc\u00f3n ci\u00f9 in \u00e8rto gh'\u00e9 i bi\u00e2ti Dom\u00e9nego da Z\u00eana, M\u00e0ia Vit\u00f6ia De Forn\u00e6 Str\u00e6ta, Lisci\u00e0ndro S\u00f2uli e d\u00f4e fig\u00fbe de qu\u00e6 no se l\u00eaze l'inscri\u00e7i\u00f3n.\nIn sci\u00e2 mi\u00e2gia da-a dr\u00eeta, co-e sp\u00e0lle a l'intr\u00e2ta, gh'\u00e9 rafigur\u00f2u \"A pr\u00e9iza de Geruzal\u00e9mme da p\u00e0rte do Ghig\u00e8rmo Inbri\u00e6go\", f\u00e6to acapit\u00f2u inta Pr\u00ecmma Crox\u00e2, con t\u00f9tto in g\u00eeo i ritr\u00e6ti di bi\u00e2ti I\u00e0copo da V\u00e2ze e Lanfranch\u00ecn e di s\u00e0nti Gio\u00e2ne B\u00f6no e Valent\u00ecn. Sti afr\u00e9schi chi, cosc\u00ec c\u00f3mme t\u00f9tti i \u00e2tri, s\u00f3n st\u00e6ti f\u00e6ti da-o Gianbat\u00ecsta Carl\u00f3n tra o 1653 e o 1655 e s\u00f3n m\u00ecssi dr\u00e9nto di f\u00ecnti \u00e8rchi con col\u00f2nne pitu\u00e6, trav\u00e0ggio do pit\u00f4 inperi\u00e9ize Gi\u00f9lio B\u00e9nso.\nInto m\u00eazo da mi\u00e2gia de fr\u00f3nte sp\u00eccca a pit\u00fba de \"L'ar\u00eevo a Z\u00eana de \u00e7\u00e9nie do Bat\u00ecsta\", co-in g\u00eeo i s\u00e0nti B\u00e0rnaba, B\u00e8rto, Cat\u00e6nn-a Fi\u00e9sci-Ad\u00f3rno, i v\u00e9scovi zen\u00e9ixi Salom\u00f3n e R\u00f2molo e 'n \u00e0ngiou cust\u00f6de.\nO v\u00f2rto o l'\u00e9 t\u00f9tto \u00f2cup\u00f2u da 'na rafigura\u00e7i\u00f3n da Mad\u00f2nna invoc\u00e2 da-i s\u00e0nti proteto\u00ee de Z\u00eana Z\u00f2rzo, Gianbat\u00ecsta, Lo\u00e9nso e Ben\u00e0rdo. A V\u00e8rgine a l'\u00e9 raprezent\u00e2 c\u00f3mme Reg\u00ecnn-a de Z\u00eana, cosc\u00ec comm'a l'\u00eaa st\u00e6ta proclam\u00e2 into 1637, int\u00e0nto ch'a ri\u00e7\u00e9ive da d\u00f6tr\u00e9i \u00e0ngei a cor\u00f3nn-a, e ci\u00e2ve e o sc\u00e9ttro da \u00c7it\u00e6.\nA mi\u00e2gia in f\u00f3ndo a-a s\u00e2la a l'\u00e9 \u00f2cup\u00e2 da l'art\u00e2 de m\u00e0rmo, circond\u00f2u da de v\u00eae col\u00f2nne qu\u00e9lle asc\u00ec de m\u00e0rmo p\u00e6ge a qu\u00e9lle pitu\u00e6 in sc\u00ea \u00e2tre mi\u00e2ge. Gh'\u00e9 do\u00ee barco\u00ecn tra e col\u00f2nne de fi\u00e0nco a l'\u00e0bside che f\u00e0n intr\u00e2 a l\u00fbxe de f\u00eaua pe inlumin\u00e2 a st\u00e0nsia. Pr\u00ecmma, der\u00ea a l'art\u00e2, gh'\u00eaa 'na p\u00e2a do Gianbat\u00ecsta P\u00e0ggi, regal\u00e2 da-o pit\u00f4 m\u00e6ximo a-a \u00c7it\u00e6 into 1603, ch'a rafigur\u00e2va \"A Mad\u00f2nna co-o Banb\u00ecn tra i s\u00e0nti Z\u00f2rzo e Gianbat\u00ecsta\". Into s\u00e9colo XVIII a p\u00e2a a l'\u00e9 st\u00e6ta sostito\u00eea da 'na scult\u00fba do Fran\u00e7\u00e9sco M\u00e0ia Scciaf\u00ecn, ch'a rafig\u00fbra \"A V\u00e8rgine Reg\u00ecnn-a de Z\u00eana.\"\nO pavim\u00e9nto o gh'\u00e0 'na decora\u00e7i\u00f3n bar\u00f2cca realiz\u00e2 con tasc\u00e9lli de m\u00e0rmo color\u00e6.\nO sal\u00f3n do Gr\u00e0n Cons\u00e8ggio.\nO sal\u00f3n do Gr\u00e0n Cons\u00e9ggio o l'\u00e9 a s\u00e2la ci\u00f9 inpon\u00e9nte do pala\u00e7io e co-o sal\u00f3n do Conseg\u00e9tto d\u00e2-ar\u00e9nte o l'\u00f2cupa t\u00f9tto o c\u00f2rpo centr\u00e2le do cazam\u00e9nto, a-o de d'\u00e2to do p\u00f2rtego. O sal\u00f3n che se v\u00e9dde ancheu o l'\u00e9 qu\u00e9llo sucesc\u00eevo a-a ricostru\u00e7i\u00f3n do \"Simone Cantoni\" do 1778, ma e dimenscio\u00ecn, 37 m\u00eatri de longh\u00e9ssa pe 16 m\u00eatri de largh\u00e9ssa, s\u00f3n qu\u00e9lle da \"gr\u00e0nde s\u00e2la\" f\u00e6ta into \u00c7inqu\u00e7\u00e9nto da-o Van\u00f3n p'ach\u00e9ugge i quatro\u00e7\u00e9nto patr\u00ec\u00e7\u00e7i che raprezent\u00e2van o Gr\u00e0n Cons\u00e9ggio da Rep\u00f9blica de Z\u00eana. Inte sta s\u00e2la chi vegn\u00eeva el\u00e8tto o D\u00fbxe e se ghe tegn\u00eeva e rionio\u00ecn ofi\u00e7i\u00e2li do Cons\u00e9ggio da Rep\u00f9blica, ma se ghe f\u00e2va asc\u00ec de f\u00e8ste, di b\u00e0lli e di spet\u00e0coli de ti\u00e2tro.\nL'inc\u00e9ndio do 1777 o l'\u00e0 b\u00e9n b\u00e9n danez\u00f2u o ci\u00e0n n\u00f2bile do pal\u00e0\u00e7io e-e strut\u00fbe di salo\u00ecn che s\u00f3n st\u00e6te rif\u00e6te da-o \"Cantoni\" l'\u00e0nno d\u00f2ppo. Into sal\u00f3n do Gr\u00e0n Cons\u00e8ggio o \"Cantoni\"\u00a0o l'\u00e0 incorpor\u00f2u e ti\u00f2u sci\u00f9 qu\u00e9llo che rest\u00e2va de mi\u00e2ge do Van\u00f3n e o l'\u00e0 cov\u00e8rto a s\u00e2la co-\u00een'inpon\u00e9nte v\u00f2rto a padigi\u00f3n de mo\u00ecn, ch\u2019o l'areg\u00f2rda a c\u00e6nn-a de 'n b\u00e0rco invers\u00f2u, in sostitu\u00e7i\u00f3n da covert\u00fba de l\u00e9gno de pr\u00ecmma. Pe contrast\u00e2 l'aom\u00e9nto do p\u00e9izo do n\u00eauvo v\u00f2rto l'\u00e9 st\u00e6to f\u00e6to a faci\u00e2ta neocl\u00e0scica in sce Ci\u00e0ssa Mate\u00f2tti, e qu\u00e6 col\u00f2nne gh'\u00e0n a fon\u00e7i\u00f3n de contraf\u00f2rti p\u00f2-u sal\u00f3n d\u00e2-ar\u00e9nte. Ma inti \u00e0nni i sponcio\u00ecn in sc\u00ea mi\u00e2ge \u00e0n provoc\u00f2u di d\u00e0nni e 'na scugi\u00e6la da faci\u00e2ta neocl\u00e0scica, e qu\u00e9sto o l'\u00e0 caoz\u00f2u l'indebol\u00eese di v\u00f2rti di salo\u00ecn do Gr\u00e0n Cons\u00e9ggio e do Conseg\u00e9tto. A consolida\u00e7i\u00f3n de ste strut\u00fbe chi a l'\u00e9 st\u00e6ta f\u00e6ta into rest\u00e0oro do 1992 con l'inserim\u00e9nto de ti\u00e0nti d'\u00e2s\u00e2 inti sotot\u00e9iti e inte mi\u00e2ge.\nDr\u00e9nto o sal\u00f3n o l'\u00e9 t\u00f9tto decor\u00f2u in st\u00eele neocl\u00e0scico e carateriz\u00f2u da l'altern\u00e2se di co\u00ee di m\u00e0rmi e di f\u00ecnti m\u00e0rmi de st\u00f9cco l\u00f9cido, inti n\u00eccci d\u00f3nde gh'\u00e9 'na s\u00e9rie de st\u00e0toe de st\u00f9cco. S\u00f3rvia e col\u00f2nne gh'\u00e9 a bal\u00e9uistra e s\u00f3rvia qu\u00e9sta, in corispond\u00e9nsa de col\u00f2nne e di costolo\u00ecn do v\u00f2rto, 'na s\u00e9rie de cari\u00e0tide de st\u00f9cco trav\u00e0ggio do stucat\u00f4 ticin\u00e9ize \"Carlo Luca Pozzi\" co-a colabora\u00e7i\u00f3n de \"Alessandro Bolina\" e de \"Bartolomeo Fontana\", aot\u00f4 asc\u00ec de decora\u00e7io\u00ecn do v\u00f2rto.\nA-o fi\u00e0nco da p\u00f2rta d'intr\u00e2ta gh'\u00e9 d\u00f4e st\u00e0toe de st\u00f9cco che raprez\u00e9ntan a \"Conc\u00f2rdia\" e a \"P\u00e2xe\", trav\u00e0ggio de l'art\u00ecsta zen\u00e9ize l'Andr\u00eea Cazar\u00e9ggio (\u00f2 Cazar\u00eagi) e in f\u00e0ccia da l'\u00e2tra p\u00e0rte do sal\u00f3n, d\u00f3nde 'na v\u00f2tta gh'\u00eaa o tr\u00f6no do D\u00fbxe, distr\u00fbto inta ribeli\u00f3n do 1797, gh'\u00e9 d\u00f4e st\u00e0toe aleg\u00f2riche da \"Giust\u00ec\u00e7ia\" e da \"F\u00f2rsa\", trav\u00e0ggio rispetivam\u00e9nte do Nicol\u00f2 Trav\u00e8rso e do Fran\u00e7\u00e9sco M\u00e0ia Rav\u00e0schio. Into m\u00eazo da mi\u00e2gia d'intr\u00e2ta, a-o de d'\u00e2to da bal\u00e9uistra, gh'\u00e9 'na gr\u00e0nde lun\u00e9tta co-\u00eena pit\u00fba in sce t\u00e9ia da bat\u00e0ggia da Mel\u00f6ia, do pit\u00f4 piemont\u00e9ize \"Giovanni David\". O \"David\" o l'\u00e0 f\u00e6to asc\u00ec o bos\u00e9tto pi-\u00e2 lun\u00e9tta ch'a l'\u00e9 da l'\u00e2tra p\u00e0rte, e ch'o rafig\u00fba \"O D\u00fbxe Lion\u00e0rdo Mont\u00e2do ch'o l\u00ecbera o I\u00e0copo de Luzign\u00e0n, r\u00e8 de C\u00eepro\", ma ch'a l'\u00e9 st\u00e6ta f\u00e6ta da-o Mano\u00e6lo Tagiaf\u00eeghe. Ste d\u00f4e lun\u00e9tte s\u00f3n st\u00e6te pit\u00fb\u00e6 pe sostito\u00ee e t\u00e9ie do \"Marcantonio Franceschini\" e do \"Tommaso Aldovrandini\", brux\u00e6 inte l'inc\u00e9ndio do 1777. Fra e col\u00f2nne di fi\u00e0nchi prin\u00e7ip\u00e6, altern\u00e6 con st\u00e0toe de st\u00f9cco, gh'\u00e9 'na s\u00e8rie de t\u00e9ie\u00a0de 'n s\u00f4lo c\u00f4, pitu\u00e6 in st\u00eele neocl\u00e0scico e con t\u00eami aleg\u00f2richi in \u00f2cax\u00f3n da v\u00ecxita do Napoli\u00f3n into L\u00f9ggio do 1805. Into m\u00eazo do v\u00f2rto gh'\u00e9 o gr\u00e0nde afr\u00e9sco ch'o rafig\u00fba 'n'alegor\u00eea do \"Com\u00e8rcio di L\u00ecguri\", trav\u00e0ggio do 1866 do Gi\u00f6x\u00e8ppe \u00cezoa in sostitu\u00e7i\u00f3n de 'n \u00e2tro afr\u00e9sco do \"Giandomenico Tiepolo\" do 1785 e ch'o rafigu\u00e2va \"A Lig\u00f9ria e-e gl\u00f2rie da fam\u00ecggia Giustini\u00e9n\", ch'o s'\u00e9 aroin\u00f2u d\u00eax'\u00e0nni d\u00f2ppo. Conpl\u00eatan l'ef\u00e8tto scenogr\u00e0fico do sal\u00f3n o pavim\u00e9nto d\u00f3nde 'na s\u00e9rie de m\u00e0rmi de desp\u00e6gio c\u00f4 f\u00f3rman de fig\u00fbe giom\u00e9trche e do\u00ee gr\u00e9ndi lanpad\u00e2i de crist\u00e0llo che s\u00f3n st\u00e6ti m\u00ecssi into rest\u00e0oro do 1992.\nD\u00f2ppo l'avert\u00fba a-o p\u00f9blico do pala\u00e7io o sal\u00f3n do Gr\u00e0n Cons\u00e9ggio e qu\u00e9llo do Conseg\u00e9tto \u00f2spitan m\u00f3stre, confer\u00e9nse, conc\u00e8rti \u00f2 \u00e2tri f\u00e6ti coltur\u00e2li.\nO sal\u00f3n do Conseg\u00e9tto.\nO sal\u00f3n do Conseg\u00e9tto, d\u00eeto \"salon\u00e9tto\" asc\u00ec, o l'\u00eaa da pr\u00ecmma destin\u00f2u a-e rionio\u00ecn do Conseg\u00e9tto da Rep\u00f9blica. O l'\u00e9 a fi\u00e0nco do sal\u00f3n do Gr\u00e0n Cons\u00e9ggio, co-o qu\u00e6 o l'\u00f2cupa a p\u00e0rte centr\u00e2le do cazam\u00e9nto, e o s'av\u00e0nsa v\u00e8rso n\u00f2rd in sci\u00e2 Mont\u00e2 do F\u00f3ndego. A cax\u00f3n de dond'o l'\u00eaa m\u00ecsso o l'\u00eaa ciam\u00f2u asc\u00ec \"Conseg\u00e9tto de st\u00e6\" e o l'\u00eaa d\u00eauvi\u00f2u pe-e rionio\u00ecn est\u00eeve do Cons\u00e9ggio, in contrapoxi\u00e7i\u00f3n a-o \"Conseg\u00e9tto d'inv\u00e8rno\", esp\u00f2sto a s\u00f9d e ch'o l'\u00e9 st\u00e6to elimin\u00f2u inti trav\u00e0ggi de l'Euto\u00e7\u00e9nto, e i s\u00f2 sp\u00e0\u00e7\u00e7i s\u00f3n ancheu d\u00eauvi\u00e6 c\u00f3mme sp\u00e0\u00e7io espoxit\u00eevo da Regi\u00f3n Lig\u00f9ria.\nA s\u00e2la, de 20 m\u00eatri de longh\u00e9ssa e 13 de largh\u00e9ssa, a l'\u00e9 st\u00e6ta b\u00e9n b\u00e9n danez\u00e2 inte l'inc\u00e9ndio do 1777 e ricostro\u00eea inte l'interv\u00e9nto do \"Simone Cantoni\". C\u00f3mme p\u00f2-u sal\u00f3n do Gr\u00e0n Cons\u00e8ggio l'\u00e9 st\u00e6to f\u00e6to 'n n\u00eauvo v\u00f2rto de mo\u00ecn, inte sto c\u00e2xo chi a f\u00f3rma de b\u00f3tte, in sostito\u00e7i\u00f3n da pr\u00ecmma covert\u00fba de l\u00eagno, e l'\u00e9 st\u00e6to t\u00f3rna f\u00e6to do t\u00f9tto a decora\u00e7i\u00f3n da s\u00e2la.\nS'\u00ecntra into sal\u00f3n atrav\u00e9rso 'n p\u00f2rtego pic\u00ecn, av\u00e8rto in sci\u00f4 fi\u00e0nco ch'o s'av\u00e0nsa in sci\u00f4 scal\u00f3n, de d\u00f3nde 'na v\u00f2tta l'\u00eaa posc\u00ecbile asc\u00ecste a-i cort\u00eai \u00e7eimoni\u00e2li. Tra o p\u00f2rtego e l'\u00f9rtima r\u00e0npa do scal\u00f3n o \"Cantoni\" o l'\u00e0 ti\u00f2u f\u00eaua 'n sp\u00e0\u00e7io t\u00e9nico d\u00f3nde m\u00e9tte 'na sc\u00e2 a cag\u00f2llo de f\u00f3rma \u00f2v\u00e2le ch'a p\u00f2rta a-o ci\u00e0n de d'\u00e2to. A decora\u00e7i\u00f3n neocl\u00e0scica do sal\u00f3n a l'\u00e9 \u00f2pera in particol\u00e2re do pit\u00f4 C\u00e0rlo Gi\u00f6x\u00e8ppe R\u00e0tti e do stucat\u00f4 C\u00e0rlo L\u00f9cco P\u00f3ssi, ch'o l'\u00e0 travagi\u00f2u asc\u00ec a-i st\u00f9cchi do sal\u00f3n do Gr\u00e0n Cons\u00e9ggio.\nS\u00f3n do R\u00e0tti e tr\u00e9zze t\u00e9ie che rafig\u00fban e \"Alegor\u00eee de virt\u00f9 do b\u00f3n gov\u00e8rno\" che s\u00f3n in corispond\u00e9nsa de avert\u00fbe da s\u00e2la (comens\u00e0ndo da-a mi\u00e2gia in f\u00e0ccia a l'intr\u00e2ta e gj\u00e0ndo in s\u00e9nso inv\u00e8rso a-o rel\u00eauio, \"S\u00e6ximo, Magnanimit\u00e6, Conc\u00f2rdia, F\u00f2rsa, Cait\u00e6, Vigil\u00e0nsa, Bonariet\u00e6, P\u00e2xe con Giust\u00ec\u00e7ia, Sper\u00e0nsa, Fort\u00f9nn-a, Veit\u00e6, St\u00f6ia e Segret\u00e9ssa\") e-e t\u00e9ie ci\u00f9 pic\u00ecnn-e de 'n s\u00f4lo c\u00f4 m\u00ecsse s\u00f3rvia a-a p\u00f2rta e che rafigu\u00e0n p\u00f9tti e, inte qu\u00e9lla s\u00f3rvia a-a p\u00f2rta d'intr\u00e2ta, \"Gi\u00e2no.\"\nIn sci\u00f4 v\u00f2rto l'\u00e9 posc\u00ecbile v\u00e9dde d\u00f4e t\u00e9ie de 'n s\u00f4lo c\u00f4 che rafig\u00fbran \"A\" \"Lig\u00f9ria a distribo\u00ecsce tez\u00f6i a-e prov\u00ecnse\" e o \"Gi\u00e2no o sacr\u00ecfica a-a p\u00e2xe\", trav\u00e0ggio do R\u00e0tti cosc\u00ec c\u00f3mme a t\u00e9ia into m\u00eazo con \"L'apote\u00f4xi da Rep\u00f9blica con l'alegor\u00eea do Div\u00ecn S\u00e6ximo\", ch\u00f2-u pit\u00f4 o l'\u00e0 copi\u00f2u da 'n bos\u00e9tto ch\u00f2-u Dom\u00e9nego Pi\u00f6la o l'\u00e0iva prezent\u00f2u into 1700 a 'n conc\u00f3rso pi-\u00e2 decora\u00e7i\u00f3n do sal\u00f3n do Gr\u00e0n Cons\u00e9ggio. Ste t\u00e9ie chi s\u00f3n st\u00e6te qu\u00e6xi do t\u00f9tto restaor\u00e6 into 1949, d\u00f2ppo \u00ease st\u00e6te b\u00e9n b\u00e9n danez\u00e6 da-i bonbardam\u00e9nti. Anc\u00f3n do R\u00e0tti s\u00f3n e d\u00f4e lun\u00e9tte in \u00e7\u00ecmma a-e mi\u00e2ge de l'intr\u00e2ta e in f\u00f3ndo a-a s\u00e2la, che rafig\u00fban rispetivam\u00e9nte \"O sb\u00e0rco do C\u00f3nbo inte \u00ccndie\" e \"L'ar\u00eevo a Z\u00eana de \u00e7\u00e9nie do Bat\u00ecsta\" e che riprop\u00f3nna-n i trav\u00e0ggi de pr\u00ecmma do \"Francesco Solimena\", distr\u00fbti inte l'inc\u00e9ndio do 1777 ma di qu\u00e6 l'\u00eaa st\u00e6to tegn\u00fbi i bos\u00e9tti. In sc\u00ea mi\u00e2ge da s\u00e2la t\u00f9tto in g\u00eeo, altern\u00e6 a-e pit\u00fbe co-\u00ea alegor\u00eee de Virt\u00f9 do b\u00f3n Gov\u00e8rno, gh'\u00e9 \u00e9utto st\u00e0toe de st\u00f9cco de \u00f2mmi il\u00f9stri da Rep\u00f9blica f\u00e6te da-o Nicol\u00f2 Trav\u00e8rso, da l'Andr\u00eea Cazar\u00e9ggio e da-o Fran\u00e7\u00e9sco M\u00e0ia Rav\u00e0schio, ch'\u00e0n travagi\u00f2u a-i st\u00f9cchi asc\u00ec da faci\u00e2ta in sce Ci\u00e0ssa Mate\u00f2tti e into sal\u00f3n do Gr\u00e0n Cons\u00e9ggio. A l'archit\u00e9tto zen\u00e9ize C\u00e0rlo Barab\u00ecn l'\u00e9 atribo\u00eea in sci\u00e2 f\u00ecn a carater\u00ecstica bal\u00e9uistra ri\u00f3nda in f\u00f3ndo a-a s\u00e2la, ch'a l'\u00e0iva a fon\u00e7i\u00f3n de delimit\u00e2 o sp\u00e0\u00e7io riserv\u00f2u a-o D\u00fbxe.\nI ci\u00e9n de d'\u00e2to.\nDa-a l\u00f6gia gr\u00e0nde se peu and\u00e2 inta str\u00e0dda ap\u00e9iza, ch'a perm\u00e9tte de chin\u00e2 a-o ci\u00e0n ter\u00e9n \u00f2 de mont\u00e2 a-i ci\u00e9n de d'\u00e2to: o mezan\u00e9tto do seg\u00f3ndo ci\u00e0n, a ter\u00e0ssa, e prexo\u00ecn e a t\u00f4re Grimald\u00ecnn-a. O seg\u00f3ndo mezan\u00e9tto o l'\u00f2spita d\u00f6tr\u00e9i sc\u00e0gni e sp\u00e0\u00e7\u00e7i do Com\u00f9n de Z\u00eana. A ter\u00e0ssa a l'\u00e9 a-o de s\u00f3rvia da l\u00f6gia gr\u00e0nde e a l'\u00f2spita 'n ristor\u00e0nte: da li l'\u00e9 posc\u00ecbile v\u00e9dde da vix\u00ecn a \u00e7\u00ecmma da t\u00f4re Grimald\u00ecnn-a, e st\u00e0toe da faci\u00e2ta neocl\u00e0scica ch'a da in sce Ci\u00e0ssa Mate\u00f2tti e-e covert\u00fbe di salo\u00ecn do Gr\u00e0n Cons\u00e8ggio e do Conseg\u00e9tto. Se se cont\u00ecnoa a mont\u00e2 l\u00f3ngo a str\u00e0dda ap\u00e9iza s'ar\u00eeva a qu\u00e9lle che 'na v\u00f2tta \u00eaan e prexo\u00ecn do pal\u00e0\u00e7io. In pit\u00ecn pr\u00ecmma de l'intr\u00e2ta, da-a manc\u00ecnn-a da sc\u00e2, l'\u00e9 posc\u00ecbile v\u00e9dde 'n coi\u00f4zo rili\u00eavo de st\u00f9cco da f\u00ecn do \u00c7inque\u00e7\u00e9nto ch'o rafig\u00fba a \"Fort\u00f9nn-a inbind\u00e2\", co-a t\u00e9sta ch'a div\u00e9nta 'n v\u00e2zo p\u00ecn de fr\u00fbta e a b\u00ecnda ch'a cr\u00eauve i \u00e9uggi.\nE prexo\u00ecn.\nI ci\u00e9n de d'\u00e2to da t\u00f4re Grimald\u00ecnn-a e i loc\u00e2li d\u00e2-ar\u00e9nte s\u00f3n st\u00e6ti d\u00eauvi\u00e6 c\u00f3mme prex\u00f3n da-i t\u00e9npi da Rep\u00f9blica sc\u00ecnn-a-a Rexist\u00e9nsa inta Seg\u00f3nda Go\u00e6ra Mondi\u00e2le. In f\u00e6to do 1435 o fa pens\u00e2 che al\u00f4a gh'\u00eaa za 'na \u00e7\u00e9lla d\u00eeta Grimald\u00ecnn-a, ch'a l'\u00e0 d\u00f2ppo d\u00e6to o n\u00f3mme a-a t\u00f4re: d\u00f2ppo a bat\u00e0ggia de P\u00f3nsa inta l\u00ecsta di prexon\u00ea port\u00e6 a Z\u00eana da spanteg\u00e2 inte \u00e2tre prexo\u00ecn, d\u00e2-ar\u00e9nte a d\u00f6tr\u00e9i n\u00f3mmi gh'\u00e9 scr\u00eeta a l\u00e9tera G ch'a pori\u00e6 scignific\u00e2 ap\u00f3nto Grimald\u00ecnn-a.\nE prexo\u00ecn \u00f2cup\u00e2van d\u00f6tr\u00e9i loc\u00e2li do sotot\u00e9ito a-o de s\u00f3rva do sc\u00eeto do D\u00fbxe e inta t\u00f4re. Pe qu\u00e9sto e \u00e7\u00e9lle \u00eaan m\u00eano \u00f9mide de qu\u00e9lle m\u00ecsse pe tradi\u00e7i\u00f3n inti ci\u00e9n ci\u00f9 b\u00e0ssi di cazam\u00e9nti, ma into m\u00e6ximo t\u00e9npo \u00eaan ci\u00f9 esp\u00f2ste a-o br\u00f9tto t\u00e9npo e a-i rigo\u00ee do cl\u00ecmma. E \u00e7\u00e9lle s\u00f3rvia o sc\u00eeto do D\u00fbxe \u00eaan pic\u00ecnn-e e sc\u00fbe, con p\u00f2rte d\u00f3gge e sp\u00e9sse fer\u00e6 m\u00ecsse dr\u00e9nto e mi\u00e2ge e i pavim\u00e9nti, pe inped\u00ee \u00f2gni tentat\u00eevo de scap\u00e2. Ste \u00e7\u00e9lle chi \u00eaan pe-i prexon\u00ea pol\u00ectichi \u00f2 comu\u00ecn. O ci\u00e0n de d'\u00e2to do pont\u00e9tto a\u00e9reo do sc\u00eeto do D\u00fbxe o permet\u00e9iva de coleg\u00e2 diretam\u00e9nte e prexo\u00ecn co-o P\u00e2x\u00e9tto. E \u00e7\u00e9lle ch'\u00eaan inta t\u00f4re, ci\u00f9 gr\u00e9nde e lumin\u00f4ze, \u00eaan pe-i prexon\u00ea che ne vegn\u00eevan da fam\u00ecgge inport\u00e0nti \u00f2 a nem\u00eexi foest\u00ea tegn\u00fbi in prex\u00f3n in at\u00e9iza do risc\u00e0tto.\nI prexon\u00ea de sp\u00e9sso lasci\u00e2van in sc\u00ea mi\u00e2ge de \u00e7\u00e9lle scrit\u00fbe \u00f2 dis\u00e9gni pe testimoni\u00e2 a s\u00f2 p\u00e9nn-e. Inta cosc\u00ec d\u00eeta \"\u00e7\u00e9lla di art\u00ecsti\", inta t\u00f4re, gh'\u00e9 di dis\u00e9gni de b\u00e0rchi da go\u00e6ra, sord\u00e0tti, d\u00e0mme e cavag\u00eai e 'na mongolf\u00eaa.\nTra i prexon\u00ea inport\u00e0nti de prexo\u00ecn l'\u00e9 posc\u00ecbile aregord\u00e2 o pir\u00e0tta \"Dragut\", o D\u00fbxe P\u00f2ulo da N\u00eauve e o n\u00f2bile zen\u00e9ize Dom\u00e9nego Da G\u00eaxa, m\u00ecsso in prex\u00f3n pe voent\u00e6 de s\u00f2 fr\u00e6 senat\u00f4 e avox\u00f2u p'\u00ease ri\u00easc\u00eeo a scap\u00e2 d\u00f2ppo \u00easise aranpin\u00f2u sc\u00ecnn-a-a \u00e7\u00e9lla de canp\u00e0nn-e e \u00easise cal\u00f2u in sci\u00e2 ter\u00e0ssa de s\u00f3tta gr\u00e0\u00e7ie a-a band\u00eaa ch'a l'\u00e9 in \u00e7\u00ecmma da t\u00f4re; o Gi\u00f9lio C\u00e9zare Vach\u00ea, ch'o l'\u00e0iva conplot\u00f2u c\u00f3ntra Z\u00eana d'ac\u00f2rdio co-i Sav\u00f6ia; i pito\u00ee Scinib\u00e0rdo Sc\u00f2rsa (pe l\u00eaza maest\u00e6), Dom\u00e9nego Fiaz\u00e9lla e Loci\u00e2no Borz\u00f3n (pe ferim\u00e9nto) e \"Pieter Mulier\" d\u00eeto o Tenp\u00e9sta, acuz\u00f2u d'av\u00e9i amas\u00f2u a mog\u00ea e ch'o l'\u00e0 f\u00e6to d\u00f6tr\u00e6 \u00f2pere inta s\u00f2 prexon\u00eea inte 'n inproviz\u00f2u laborat\u00f6io inta \u00e7\u00e9lla de canp\u00e0nn-e; o muxic\u00ecsta Nicol\u00f2 Pagan\u00ecn (p'av\u00e9i sed\u00fbto 'na f\u00ecggia) e o patri\u00f6ta \"Jacopo Ruffini\" che chi o s'\u00e9 amas\u00f2u into 1833.\nI tiatr\u00ecn.\nP\u00f6co conosci\u00fbi s\u00f3n i tiatr\u00ecn di ci\u00e9n de d'\u00e2to, m\u00e2i av\u00e8rti a-o p\u00f9blico perch\u00e9 no l'\u00e9 m\u00e2i st\u00e6to fin\u00eeo o rest\u00e0oro do 1992. Into 2018 l'\u00e9 st\u00e6to f\u00e6to 'n finan\u00e7iam\u00e9nto pe fin\u00ee i trav\u00e0ggi in m\u00f2ddo da po\u00e9i utiliz\u00e2 qu\u00e9lli sp\u00e0\u00e7\u00e7i. O tiatr\u00ecn gr\u00e0nde o l'\u00e9 s\u00f3rvia o sal\u00f3n do Conseg\u00e9tto e o peu contegn\u00ee 'na \u00e7entan\u00e6a de pers\u00f3nn-e."}
{"id": "29866", "revid": "12052", "url": "https://lij.wikipedia.org/wiki?curid=29866", "title": "Paxo", "text": ""}
{"id": "29867", "revid": "12052", "url": "https://lij.wikipedia.org/wiki?curid=29867", "title": "O P\u00e2xo", "text": ""}
{"id": "29868", "revid": "12052", "url": "https://lij.wikipedia.org/wiki?curid=29868", "title": "T\u00f4re Grimald\u00ecnn-a", "text": ""}
{"id": "29880", "revid": "12052", "url": "https://lij.wikipedia.org/wiki?curid=29880", "title": "Rep\u00f9brica do Kosovo", "text": ""}
{"id": "29881", "revid": "12052", "url": "https://lij.wikipedia.org/wiki?curid=29881", "title": "Kosova", "text": ""}
{"id": "29882", "revid": "8660", "url": "https://lij.wikipedia.org/wiki?curid=29882", "title": "Scolopacidae", "text": "I Scolopacidi\u00a0(\"Scolopacidae\" Vigors 1825) s\u00f3n 'na famiggia d'\u00f6xelli limicoli, pe-a ci\u00f9 parte d'\u00e6goa -lev\u00f2u r\u00e2re\u00a0ece\u00e7io\u00ecn, tra qu\u00e6 a ci\u00f9 conosci\u00fba a l'\u00e9 a Becassa. S\u00f3n \u00f6xelli migrato\u00ec, de pic\u00ecnn-a e media dimensci\u00f3n. \u00c0n de spesso sanpe l\u00f3nghe e becco longo e sot\u00ee, ch'o peu \u00ease dr\u00eeto \u00f2 c\u00f9rvo; e \u00e2e \u00e9n apis\u00fbe. S\u00f3n \u00f6xelli greg\u00e2i, lev\u00f2u t\u00f3rna a Becassa ch'o l'\u00e9 'n'\u00f6xello solit\u00e2io, e a v\u00f2tte se riun\u00ecscian in gran n\u00f9mero in riva a-o m\u00e2. \nG\u00e9neri e sp\u00eace.\nIn Eor\u00f6pa a Famiggia di Scolopacidi a l'\u00e9 raprezent\u00e2\u00a0da 16 G\u00e9neri: \"Calidris\", \"Limicola\", \"Tryngites\", \"Philomachus\", \"Lymnocryptes\", \"Gallinago\", \"Limnodromus\", \"Scolopax\", \"Limosa\", \"Numenius\", \"Bartramia\", \"Tringa\", \"Xenus\", \"Actitis\", \"Arenaria\", \"Phalaropus\" che contegnan 43 Sp\u00eace, fra e qu\u00e6 ste ch\u00ec \u00e0n in nomme zen\u00e9ize:\nBec\u00e0ssa (\"Scolopax rusticola\").\nBec\u00e0ssa - (\"Scolopax rusticola\" - Linnaeus\u00a01758; In Italian, \"Beccaccia\")\u00a0d\u00eeta anche Reginn-a di B\u00f2schi. \u00d6xello\u00a0mas\u00ecccio l\u00f3ngo 35-40 c\u00ectti, co-ina avert\u00fba al\u00e2re de 56-60 c\u00ectti; becco gr\u00eexo l\u00f3ngo 6-8 c\u00ectti, euggi grandi spost\u00e6 inder\u00ea, che ghe perm\u00e9ttan de v\u00e9dde a 360 graddi, anche de neutte; c\u00f2llo c\u00f9rto, \u00e2e\u00a0ariond\u00e6. \nO l'\u00e9 l'\u00f9nico do seu g\u00e9nere ch'o vive inti b\u00f2schi. O col\u00f2re de ci\u00f9mme o l'\u00e8 mim\u00e9tico, finemente arig\u00f2u de gr\u00eexo-br\u00f9n, acoci\u00e2 tra e feugge m\u00f2rte do raz\u00ea (sotob\u00f2sco), l'\u00e9 dif\u00ec\u00e7ile v\u00e8ddila; \u00f6xello solitaio, o passa o gi\u00f3rno cosc\u00ec, asc\u00f4zo, a-o tramonto a x\u00eaua\u00a0via verso pro\u00e9i e canpi, pe nutr\u00ecse, a fa de l\u00f3ngo a m\u00e6xima r\u00f3tta.\nDif\u00fbza in est\u00e6 inte N\u00f2rd Eor\u00f6pa e \u00c0zia Centrale, a m\u00ecgra in aot\u00f9nno verso S\u00f9d. In Italia a l'ar\u00eca tra \u00d2tobre-Novenbre, a l'\u00e9 presente inte l'Apen\u00ecn L\u00ecgure.\nInte ciumme de l'\u00e2a, a gh'\u00e0 'na particol\u00e2 p\u00e9nna d\u00eeta pen\u00ecn do pit\u00f4 ch'o l'\u00e9 uz\u00f2u pe-e rifinit\u00fbe de precix\u00f3n inti quaddri. \"Scolopax\" = \u03c3\u03ba\u03bf\u03bb\u03cc\u03c0\u03b1\u03be, la \"Beccaccia\" in Aristotele; probabilmente da \u03c3\u03ba\u03cc\u03bb\u03bf\u03c8 = qualunque cosa puntuta, specialmente: palo aguzzato, piuolo, ed affine a \u03c3\u03ba\u03ac\u03bb\u03bb\u03c9 =io raschio, zappo. Ma forse anche nome straniero, giacch\u00e8 s'incontrano altre forme, \u03c3\u03ba\u03bf\u03bb\u03ce\u03c0\u03b1\u03be ed \u03b1\u03c3\u03ba\u03b1\u03bb\u03ce\u03c0\u03b1\u03c2\n\"Rusticula\", nome della \"Beccaccia\" in Plinio (h.n.x, 38. 54) ed anche nel Gesner, nell'Aldrovandi, ecc.; \"rusticulus\" = contadinello [..]; diminutivo di \"rusticus\" = spettante alla campagna. Evidentemente il Linneo err\u00f2, od intese male la parola, scrivendo \"Rusticola\"\nPigno\u00e9tto \u00f2 Spil\u00f2rs\u00ecn Pigno\u00e9tto (\"Calidris minuta\").\nO Pigno\u00e9tto \u00f2 Spil\u00f2rs\u00ecn Pigno\u00e9tto (\"Calidris minuta\" - Leisler\u00a01812; in Itali\u00e0n \"Gambecchio Comune\") o l'\u00e8 o ci\u00f9 pic\u00ecn di limicoli, co-ina l\u00f3nghessa de 12-14 c\u00ectti, avert\u00fba al\u00e2re\u00a028-30 c\u00ectti,\n\u00c0n sanpe c\u00f9rte de c\u00f4 neigro, c\u00f2rpo alongh\u00eeo \u00f2riz\u00f3ntale, t\u00e9sta gr\u00e0nde, b\u00e9cco c\u00f9rto. In livrea est\u00eeva e parte s\u00f4via o p\u00eato \u00e9n de c\u00f4 nis\u00e9ua con rigat\u00fbe mar\u00f2n-qu\u00e6xi n\u00e9igro, a parte s\u00f3tta t\u00f9tta de c\u00f4 gianco; in aot\u00f9nno o c\u00f4 niseua o sbiad\u00ecsce pe vegn\u00ee d'inv\u00e8rno de c\u00f4 gr\u00eexo con sfumat\u00fbe mar\u00f2n. \n\u00d2xello migrat\u00f4 a l\u00f3nga distansa, o nid\u00ecfica inta t\u00f9ndra d'Eor\u00f6pa e \u00c0zia, da-a Scandin\u00e0via a-a Sib\u00e9ria \u00d2rient\u00e2le, o sv\u00e9rna in \u00c0frica a Sud do Sahara, c\u00f2ste de l'\u00d2c\u00e9ano Indi\u00e0n. Sciammi second\u00e2i sv\u00e9rnan in Mediter\u00e0nio e G\u00f3rfo P\u00e9rscico.\nIn Italia o l'\u00e9 migrat\u00f4, o sv\u00e9rna in \u00c0to Adri\u00e0tico, Tosc\u00e0nn-a, P\u00f3lia, Sic\u00eclia e Sard\u00e9gna.\nO Pigno\u00e9tto o da l'inpresci\u00f3n d'\u00ease p\u00ecn de sc\u00e0gge, in ci\u00f9 o l'\u00e0 'na sp\u00eace de \"V\" de c\u00f4 gi\u00e0nco in sci\u00f4 d\u00f2rso, ci\u00f9 evid\u00e9nte in x\u00eauo.\nSpilors\u00ecn\u00a0(\"Calidris temminckii\").\nO Spilors\u00ecn\u00a0(\"Calidris temminckii\"\u00a0-\u00a0Leisler\u00a01842; in Itali\u00e0n\u00a0\"Gambecchio nano\"). O n\u00f3mme scent\u00ecfico o com\u00e9mora l'\u00f2rnit\u00f2logo \u00f2land\u00e9ize Coenraad Jacob Temminck. O l'\u00e9 'n \u00f6xello l\u00f3ngo 15 c\u00ectti, co-ina avert\u00fba al\u00e2re de 31 c\u00ectti. O l'\u00e9 qu\u00e6xi p\u00e6gio a-o pigno\u00e9tto. In livrea est\u00eeva e parti s\u00f4via \u00e9n de c\u00f4 gr\u00eexo-mar\u00f2n \u00f2p\u00e2co con mac\u00e9tte de neigro, p\u00eato de c\u00f4 mar\u00f2n con rigat\u00fbe mar\u00f2n sc\u00fbo, g\u00f4a e pansa de c\u00f4 gianco; in inv\u00e8rno d\u00f2rso e testa de c\u00f4 maronc\u00ecn ci\u00e6o, p\u00eato sfum\u00f2u de sc\u00fbo, becco neigro e sanpe de c\u00f4 giano-verdex\u00ecn.\nO nid\u00ecfica inte pal\u00f9dde da taiga do N\u00f2rd Eor\u00f6pa e \u00c0zia. O sv\u00e8rna da-o Mediterr\u00e0nio a l'\u00c0frica Tropic\u00e2le e a l'\u00c0zia Meridionale.\nO prefer\u00ecsce \u00e6goe d\u00f4sci.\u00a0In Italia o l'\u00e9 de passo iregol\u00e2re.\nSpil\u00f2rso da scheuggio (\"Actitis hypoleucos\").\nO Spil\u00f2rso da Sch\u00eauggio\u00a0(\"Actitis Hypoleucos\"; in Itali\u00e0n \"Piro-Piro Piccolo\")\u00a0o l'\u00e9 'n \u00f6xello migrat\u00f4, l\u00f3ngo\u00a020-22 c\u00ectti, co-ina avert\u00fba al\u00e2re de 32-35 c\u00ectti; a parte s\u00f4via de c\u00f4 gr\u00eexo-maroncin pitet\u00f2u de sc\u00fbo, de s\u00f3tta gianco; a c\u00f4a ci\u00f9 l\u00f3nga de \u00e2e, sanpe c\u00f9rte gr\u00eexo-verdex\u00ecn. Dif\u00fbzo in Eor\u00f6pa, \u00c0zia, o sverna in \u00c0frica. Quande o cam\u00ecnn-a o m\u00e9scia a c\u00f4a\u00a0sci\u00f9 e zu, c\u00f3mme f\u00e0n e bal\u00e6nn-e (motacilla alba, e la cinerea).\nO nid\u00ecfica inte zone tenper\u00e6 de l'Eorazia, ci\u00f9 r\u00e2ro inte\u00a0regio\u00ecn do Mediteranio. In\u00a0Italia o l'\u00e9 de passo, o nid\u00ecfica e o ghe sv\u00earna.\nSpil\u00f2rso Grix\u00f3n\u00a0 (\"Calidris ferruginea\").\nO Spil\u00f2rso Grix\u00f3n\u00a0(Calidris ferruginea - Pontoppidan 1763; in Itali\u00e0n Piovanello o Piovanello Comune) o l\u00b4\u00b4in \u00f6xello l\u00f3ngo 19 c\u00ectti, co-ina avert\u00fba al\u00e2re de 42-44 c\u00ectti. In livrea nu\u00e7i\u00e2le a parte s\u00f4via a l'\u00e9 de c\u00f4 gr\u00eexo-mar\u00f2n\u00a0pitet\u00f2u de mar\u00f2n sc\u00fbo, qu\u00e6xi\u00a0 n\u00e9igro; testa, g\u00f4a\u00a0e\u00a0s\u00f3tta, de c\u00f4 r\u00f3sso-m\u00f3n. O becco, de c\u00f4 n\u00e9igro, o l\u00b4\u00e9 l\u00f3ngo e c\u00f9rvo in zu. In sci\u00e2 f\u00ecn da St\u00e6, e parti ch'\u00eaan c\u00f4 r\u00f3sso-m\u00f3n v\u00e9gnan b\u00e9n b\u00e9n amac\u00e6 in m\u00f2ddo iregol\u00e2re de c\u00f4 gianchin\u00e0stro.\u00a0In inv\u00e8rno a parte de s\u00f4via a l'\u00e9 de c\u00f4 gr\u00eexo, quella de s\u00f3tta de c\u00f4 gi\u00e0nco, ma masche c\u00f2llo e parte \u00e2ta do p\u00eato \u00e9n finem\u00e9nte pitet\u00e6 de c\u00f4 gr\u00eexo ci\u00e6o.\nL\u00ea asc\u00ec in x\u00eauo o gh'\u00e0 a riga de c\u00f4 gi\u00e0nco in sc\u00ea \u00e2e e a c\u00f4a de c\u00f4 gi\u00e0nco con fin\u00e2le\u00a0gr\u00eexo.\nO nid\u00ecfica inta Sib\u00e9ria \u00c0rtica, o p\u00e0ssa l'Inverno in Sud\u00e0frica, Sud.Est Azi\u00e0tico, Oustral\u00e0zia\u00a0 e in numero limit\u00f2u in Tunix\u00eea. In Italia\u00a0o l'\u00e9 de passo, con br\u00eavi\u00a0 s\u00f2ste a Salinn-a de Comacchio e f\u00f4xe do Metauro.\nSpil\u00f2rso R\u00f3sso (\"Calidris canutus\").\nO Spil\u00f2rso R\u00f3sso (\"Calidris canutus\"\u00a0-\u00a0Linnaeus 1758; in Itali\u00e0n\u00a0\"Piovanello Maggiore\")\u00a0o l'\u00e9 in \u00f6xello migrat\u00f4 a l\u00f3nga distansa: into seu viagio da-a t\u00f9ndra Siberiann-a a l'\u00c0frica, o peu f\u00e2 tr\u00e6te ininter\u00f2tte b\u00e9n b\u00e9n l\u00f3nghe, anche de quarche mig\u00e6a de chil\u00f2metri, con poche s\u00f2ste\u00a0 \n\u00d6xello de media dimensci\u00f3n, l\u00f3nghessa\u00a024-26 c\u00ectti, avert\u00fba al\u00e2re 48-53 c\u00ectti, e carateristiche \u00e9n\u00a0o becco c\u00f9rto e masiccio, e sanpe c\u00f4 gr\u00eexo-v\u00e8rde, colora\u00e7i\u00f3n de ciumme gr\u00eexo-ci\u00e6o con \u00e7\u00e9ggia e pansa de c\u00f4 gianchin\u00e0stro d' inv\u00e8rno;\u00a0in livrea est\u00eeva e sampe v\u00e9gnan de c\u00f4 mar\u00f2n-sc\u00fbo qu\u00e6xi neigro, v\u00e9rtice e d\u00f2rso pitet\u00f2u de neigro, testa, p\u00eato e pansa de c\u00f4 fulvo-aranci\u00f3n. Pe-o sot\u00ee b\u00f2rdo gianco\u00a0de ciume, p\u00e2 asc\u00ec ch'o l'\u00e0gge e sc\u00e0gge.\nIn Italia o l'\u00e9 de passo, o sv\u00e8rna in Mar\u00f2cco e Sud\u00e0frica.\nSpil\u00f2rso sc\u00fbo (\"Calidris maritima\").\nO Spil\u00f2rso Sc\u00fbo\u00a0 (\"Calidris maritima\"\u00a0 Brunnich 1764)\u00a0 in Itali\u00e0n\u00a0 Piovanello Violetto, o nid\u00ecfica ci\u00f9 a Nord de t\u00f9tte e atre spece de Limicoli; o p\u00e0ssa ci\u00f9 a Setentri\u00f3n l'inverno asc\u00ec.\nO l'\u00e9 'n \u00f6xello\u00a0 t\u00f2zzo, de medie dimenscio\u00ecn -l\u00f3ngo 22 c\u00ectti, co-ina avert\u00fba al\u00e2re de 42 c\u00ectti. In livrea nu\u00e7iale a parte s\u00f4via, a l'\u00e9 de c\u00f4 mar\u00f2n, e ciumme de \u00e2e, \u00f2rl\u00e6 de gianco, \u00e9n scresi\u00e6 de c\u00f4 qu\u00e6xi n\u00e9ifro-nis\u00eaua-tinta; ch\u00eauio s\u00f3tta de c\u00f4 gianco, peto e scianchi pitet\u00e6 de neigro, becco sc\u00fbo a base aranci\u00f3n, sanpe curte\u00a0 de c\u00f4 giano. In Inv\u00e8rno o col\u00f4re o l'\u00e9 ci\u00f9 unif\u00f3rme, c\u00f4 grixo-sc\u00fbo d\u00f2rso e \u00e2e, c\u00f4 grixo-\u00e7\u00e9nie peto e scianchi. L\u00b4\u00e9 pr\u00f2prio co-a livrea invern\u00e2le che e ciumme \u00e0n 'n legero lustro de c\u00f4 viuvetta -da chi o n\u00f3mme.\nL'areale riprodutivo o va da-e izoe artiche do\u00a0 C\u00e0nada a-e c\u00f2ste artiche d'Eor\u00f6pa e \u00c0zia,e Izoe Spilbergen, T\u00e6re de Franz Josef, arcipelago Siberi\u00e0n.\nF\u00eaua do periodo de nidifica\u00e7i\u00f3n, o v\u00ecve l\u00f3ngo e c\u00f2ste roci\u00f4ze bat\u00fbe da-a resacca, o frequ\u00e9nta anche e \u00e6ghe de spiage, e-i\u00a0 l\u00f3nghi spa\u00e7\u00e7i scov\u00e9rti da-a bassa marea. Migrat\u00f4 a c\u00f9rto raggio, a ci\u00f9 parte sv\u00e9rnan vix\u00ecn, tra a Norv\u00e9ggia, \u00cezoe Brit\u00e0niche. Irl\u00e0nda, atri\u00a0 l\u00f3ngo e coste do B\u00e9lgio, \u00d2landa, Fr\u00e0nsa, Nord da Sp\u00e0gna, G\u00f3rfo de Bisc\u00e0gia. \u00d6caxon\u00e2le in Mediter\u00e0nio, in Italia b\u00e9n b\u00e9n r\u00e2ro, quarche \u00f6xello izol\u00f2u de s\u00e9mme in \u00e7\u00e9nto.\nO se n\u00f9tre de besti\u00eate m\u00e6n, moluscchi e crostacei pic\u00ecn.\nV\u00f2rtas\u00e0sci\u00a0(\"Arenaria interpres\").\nO V\u00f2rtas\u00e0sci (\"Arenaria interpres\" - Linnaeus 1758; in Itali\u00e0n\u00a0\"Voltapietre\") o l'\u00e9 'n \u00f6xello t\u00f2sso l\u00f3ngo 22-24 c\u00ectti, co-ina avert\u00fba al\u00e2re de 55-57 c\u00ectti, becco gr\u00eexo sc\u00fbo, c\u00f2nico, l\u00f3ngo 2-2,5 c\u00ectti e legermente\u00a0gi\u00f2u in sci\u00f9; sanpe c\u00f9rte de c\u00f4 aranci\u00f3n; in livrea riprodut\u00eeva o l'\u00e0 a parte s\u00f4via de c\u00f4 fulvo-aranci\u00f3n con macce de neigro, testa de c\u00f4 gianco con 'na riga de neigro che da s\u00f3tta\u00a0l'\u00e9uggio a f\u00f3rma 'n col\u00e6n ch'o s'al\u00e0rga a bav\u00e6n in sci\u00f9 peto, lev\u00f2u d\u00f4e mac\u00e9tte de c\u00f4 gianco a-i lati; de s\u00f3tta o l'\u00e9 t\u00f9tto gianco. In inv\u00e8rno\u00a0\u00e8n ci\u00f9 sc\u00fbi: testa de c\u00f4 mar\u00f2n\u00a0d\u00f2rso br\u00f9n sc\u00fbo amaci\u00f2u de neigro, mant\u00e9gnan in sci\u00f9 peto a maccia de c\u00f4 neigro.\n\u00d6xello migrat\u00f4 a l\u00f3nga distansa, o nid\u00ecfica a N\u00f2rd do sciusciant\u00eaximo paralelo\u00a0l\u00f3ngo e c\u00f2ste d'Eor\u00f6pa e\u00a0l'\u00c0zia, o sv\u00e9rna\u00a0da-a Danim\u00e0rca a-a Penizoa Ib\u00e9rica, c\u00f2ste Atl\u00e0ntiche de l'\u00c0frica. In Italia o l'\u00e9 de passo, quelli da Siberia, p\u00f6chi ghe sv\u00e9rnan, \u00c2to Adri\u00e0tico, Sard\u00e9gna, Sic\u00eclia. Inta Liguria o s'atreuva de s\u00e9mme in \u00e7\u00e9nto:Migratore, compare durante i passi di aprile\u2013maggio (il pi\u00f9 consistente e regolare) e di settembre-ottobre. Occasionalmente svernante. Durante il quinquennio della ricerca, sono emersi dati relativi a due avvistamenti: un individuo nel 1997 e 2 nel 1998. [..] Nell\u2019Atlante degli uccelli svernanti, il Voltapietre \u00e8 stato osservato in tre occasioni con un numero complessivo di 4 individui nelle zone costiere del Ponente e del Levante ligure.A buca d\u2019a rivaira Nervia a l\u2019\u00e9 \u00fcna d\u2019\u00ea poche che, in t\u00fcta a Lig\u00fcria, i l\u2019\u00e0n sarvau caiche tocu de nat\u00fcra [..] De gran reci\u00e0mu aisc\u00ec a presensa de gaglinete, migravui e svernanti, o de mangiapauta, ch\u2019i s\u2019atr\u00f6va int\u2019i pochi posti zerbi, cume [..] u Giairin (\"Arenaria interpres\"), u Beca\u00e7in (\"Galinago galinago\") e autri ancu\u2019 O g\u00eea co-o becco prie e sasci pe \u00e7erc\u00e2 insetti e invertebr\u00e6 che gh'\u00e9 s\u00f3tta, da\u00a0chi o n\u00f3mme."}
{"id": "29884", "revid": "1042", "url": "https://lij.wikipedia.org/wiki?curid=29884", "title": "Trat\u00e2to tra a Rep\u00f9brica de Z\u00eana e o Khan\u00e2to da Str\u00e9uppa d'\u00d6o", "text": "O trat\u00e2to tra a Rep\u00f9brica de Z\u00eana e o Khan\u00e2to da Str\u00e9uppa d'\u00d6o o l'\u00e9 'n pap\u00ea firm\u00f2u tra sti do\u00ee p\u00e0ixi chi inta \u00e7it\u00e6 de C\u00e0ffa, a l'\u00e9poca unn-a de ci\u00f9 inport\u00e0nti col\u00f2nie zen\u00e9ixi da Gaz\u00e0ia e de l'intr\u00eago Mediter\u00e0nio de Lev\u00e0nte.\nSt\u00f6ia.\nO trat\u00e2to o l'\u00e9 st\u00e6to firm\u00f2u a-i 27 de nov\u00e9nbre do 1380 a-a prez\u00e9nsa de 'n diplom\u00e0tico de l'inperat\u00f4, p\u00f6i rinov\u00f2u a-i 24 de frev\u00e2 do 1381 co-\u00een \u00e2tro raprezent\u00e0nte di t\u00e0tari.\nA prin\u00e7ip\u00e2le concesci\u00f3n prev\u00ecsta into trat\u00e2to a l'\u00e9 qu\u00e9lla do trasferim\u00e9nto a-i zen\u00e9ixi do contr\u00f2llo in sce dix\u00e9utto \"casay\", \u00f6 s\u00e6 de comunit\u00e6 contad\u00ecnn-e, d'in g\u00eeo a Sold\u00e0ia (ciam\u00e2 \"Sodaja\" inti pap\u00ea), ci\u00f9 di \u00e2tri inta regi\u00f3n abit\u00e2 da-i G\u00f6ti de Crim\u00eaa. Pe de ci\u00f9, into pap\u00ea do 1381, a l'\u00eaa riconosci\u00fba a cesci\u00f3n de tr\u00e9i \"casay\" da-ar\u00e9nte a C\u00e9nbalo asc\u00ec (ciam\u00e2 \"Cembaro\" inti pap\u00ea). In particol\u00e2, in sci\u00e2 questi\u00f3n di \"casay\", into trat\u00e2to gh'\u00e9 scr\u00eeto:\n\"E per soa parte Ellias Bey si como Segn\u00f2 de Sorcati se obliga a mess\u00e8 lo Consoro e a li Sindichi e ali consej\u00e8 soy, a nome de lo grande Comun de Zenoa e de Caff\u00e0, queli dixoto Casai, li quay eran de Sodaya quando lo Comun preyse Sodaya, possa Mamay segn\u00f2 per forza li preise, queli dixoto Casai sean in bayria de lo Comun e de mess\u00e8 lo Consoro e seam franchi da lo Imperao. Sem[eieyve]menti la Gotia cum li soy casay e cum lo so povo da lo Cembaro fim in Sodaya queli Casay de lo Cembaro sean de lo grande Comun, e seam franchi da Io Imperio li sovrascriti Casay e anchora la Gotia, lo povo cum li terren e cum le aygoe.\" [...] - estr\u00e6to do pap\u00ea do 1380\n\"Per parte de lo Imperao lo Segn\u00f2 Zicho e per soa parte e si como Segn\u00f2 de Sorcati, se obliga a mess\u00e8 lo Consoro, e a li Sindichi e a lo so conseio a nome de lo grande Comun de Zenoa e de Caff\u00e0, queli dixoto casay li quay eran sotemixi e rendenti a Sodaja quando lo Comun preyse Sodaja, poa Mamaj segn\u00f2 ge li lev\u00e0 per forza, queli dixoto casay sean in la voluntay e bayria de lo Comun e de lo consoro e seam franchi de lo Imperio. Semeieyvementi la Gotia cum li soi casay e cum lo so povo li quay sun Cristiayn da lo Cembaro fim in Sodaja sea de lo grande Comun e sean franchi li sovrascriti casay, lo povo cum li soy terren cum le soe aygoe.\" [...] - estr\u00e6to do pap\u00ea do 1381Pe qu\u00e0nte o rigo\u00e0rda i pap\u00ea, qu\u00e9llo do 1380 o l'\u00e9 st\u00e6to pi-\u00e2 pr\u00ecmma v\u00f2tta public\u00f2u da l'Antoine-Isaac Silvestre de Sacy depo\u00ee i s\u00f2 \u00e0nni de trav\u00e0ggio a Z\u00eana, co-ina tradu\u00e7i\u00f3n in l\u00e9ngoa fran\u00e7\u00e9ize asc\u00ec; qu\u00e9llo de l'\u00e0nno d\u00f2ppo o l'\u00eaa pe c\u00f3ntra a l\u00ea sconosci\u00fbo. Def\u00e6ti o trat\u00e2to do 1381, conosci\u00fbo inte qu\u00e9llo per\u00eeodo s\u00f4lo da-o G\u00e0spou Lo\u00eegi Oder\u00eeco, o l'\u00e9 st\u00e6to public\u00f2u pi-\u00e2 pr\u00ecmma v\u00f2tta da l'Agost\u00ecn Oiv\u00ea into s\u00f2 \"Pap\u00ea e cron\u00e0che manoscr\u00eete pi-\u00e2 st\u00f6ia zen\u00e9ize\".\nA-a giorn\u00e2 d'ancheu t\u00f9tti do\u00ee i pap\u00ea s\u00f3n conserv\u00e6 inte l'Arch\u00ecvio de St\u00e2to de Z\u00eana.\nAn\u00e0lixi.\nA grand\u00ecscima inport\u00e0nsa de sto trat\u00e2to chi a l'\u00e9, \u00f3ltre che da-o p\u00f3nto de v\u00ecsta st\u00f2rico, dov\u00fba sorviat\u00f9tto a-o t\u00e8sto m\u00e6ximo; def\u00e6ti de t\u00f9tti do\u00ee i pap\u00ea a l'\u00e9 st\u00e6ta realiz\u00e2 'na c\u00f2pia \u00f2rigin\u00e2le in l\u00e9ngoa zen\u00e9ize, ci\u00f9 t\u00e0rdi trad\u00fba in l\u00e9ngoa t\u00e0tara asc\u00ec.\nC\u00f3mme analiz\u00f2u da-o T\u00f4zo, o zen\u00e9ize d\u00eauvi\u00f2u inte sti pap\u00ea chi o no l'\u00e0 go\u00e6i particolarit\u00e6 risp\u00e8tto a qu\u00e9llo di po\u00eami e conponim\u00e9nti po\u00eatichi scr\u00eeti in qu\u00e9lli \u00e0nni a Z\u00eana, conferm\u00e0ndo che za into s\u00e9colo XIV gh'\u00eaa st\u00e6to o svil\u00f9ppo de 'na pr\u00f6za in vorg\u00e2 l\u00ecgure ch'a no l'\u00e0iva s\u00f4lo 'n \u00fbzo leter\u00e2io ma ch'a rispond\u00e9iva a \u00e7\u00e8rti bez\u00e9ugni fon\u00e7ion\u00e2li asc\u00ec. Pe de ci\u00f9, o trat\u00e2to o l'\u00e9 'na testimoni\u00e0nsa de 'n \u00fbzo interna\u00e7ion\u00e2le do zen\u00e9ize, inta s\u00f2 vari\u00e0nte d'Otram\u00e2 da qu\u00e6 l'\u00e9 sopravisci\u00fbo s\u00f4lo qu\u00e0rche pap\u00ea."}
{"id": "29886", "revid": "12052", "url": "https://lij.wikipedia.org/wiki?curid=29886", "title": "Fl\u00f2tta Zen\u00e9ize", "text": ""}
{"id": "29887", "revid": "12052", "url": "https://lij.wikipedia.org/wiki?curid=29887", "title": "L\u00e9ngoa dan\u00e9ize", "text": ""}
{"id": "29890", "revid": "12052", "url": "https://lij.wikipedia.org/wiki?curid=29890", "title": "Mad\u00f2nna di Duagn\u00e9", "text": "Inte l'\u00c2ta Val Borb\u00eaa, in sci\u00e2 stradda pe an\u00e2 a D\u00eauva, gh'\u00e9 o santu\u00e2io da N\u00f2stra Scign\u00f4a di Duagn\u00e9 (in itali\u00e0n: \"Dovanelli\"), ciam\u00f2u into dialetto loc\u00e2le (noveize parl\u00f2u inte l'\u00c2ta Val Borb\u00eaa) \"G\u00e9isa ad Du An\u00e9\", \"Mad\u00f2nna di Dui An\u00e9j\" \u00f2 anche \"Mad\u00f2nna (\u00f2 g\u00eaxa) di Duagn\u00e9\". A g\u00eaxa a s'atreuva inta fra\u00e7i\u00f3n de Duagn\u00e9 into com\u00fbne de Cabela."}
{"id": "29891", "revid": "2355", "url": "https://lij.wikipedia.org/wiki?curid=29891", "title": "N\u00f2stra Scign\u00f4a de Duagn\u00e9", "text": ""}
{"id": "29892", "revid": "1211", "url": "https://lij.wikipedia.org/wiki?curid=29892", "title": "N\u00f2stra Scign\u00f4a di Duagn\u00e9", "text": ""}
{"id": "29893", "revid": "12052", "url": "https://lij.wikipedia.org/wiki?curid=29893", "title": "Tren\u00ecn de Caz\u00e9lla", "text": ""}
{"id": "29894", "revid": "12052", "url": "https://lij.wikipedia.org/wiki?curid=29894", "title": "Val\u00e0dda do Bez\u00e0gno", "text": ""}
{"id": "29895", "revid": "12052", "url": "https://lij.wikipedia.org/wiki?curid=29895", "title": "Sta\u00e7i\u00f3n de V\u00eea de Fr\u00e0nsa", "text": ""}
{"id": "29896", "revid": "12052", "url": "https://lij.wikipedia.org/wiki?curid=29896", "title": "Sta\u00e7i\u00f3n de S\u00e0n P\u00ea d'\u00c6nn-a", "text": ""}
{"id": "29898", "revid": "12052", "url": "https://lij.wikipedia.org/wiki?curid=29898", "title": "Sta\u00e7i\u00f3n de Cornig\u00e9n", "text": ""}
{"id": "29899", "revid": "12052", "url": "https://lij.wikipedia.org/wiki?curid=29899", "title": "Sta\u00e7i\u00f3n de S\u00e9stri Pon\u00e9nte", "text": ""}
{"id": "29900", "revid": "12052", "url": "https://lij.wikipedia.org/wiki?curid=29900", "title": "Sta\u00e7i\u00f3n de P\u00eagi", "text": ""}
{"id": "29901", "revid": "12052", "url": "https://lij.wikipedia.org/wiki?curid=29901", "title": "Sta\u00e7i\u00f3n de Pra", "text": ""}
{"id": "29902", "revid": "12052", "url": "https://lij.wikipedia.org/wiki?curid=29902", "title": "Sta\u00e7i\u00f3n de \u00d4tri", "text": ""}
{"id": "29903", "revid": "12052", "url": "https://lij.wikipedia.org/wiki?curid=29903", "title": "Sta\u00e7i\u00f3n de Zena V\u00eaxima", "text": ""}
{"id": "29904", "revid": "12052", "url": "https://lij.wikipedia.org/wiki?curid=29904", "title": "Sta\u00e7i\u00f3n de V\u00eaxima", "text": ""}
{"id": "29905", "revid": "12052", "url": "https://lij.wikipedia.org/wiki?curid=29905", "title": "Sta\u00e7i\u00f3n de Z\u00eana Pra (1856)", "text": "A sta\u00e7i\u00f3n de Z\u00eana Pra (asc\u00ec s\u00f4lo sta\u00e7i\u00f3n de Pra, in itali\u00e0n \"Stazione di Genova Pra\") a l'\u00eaa 'na sta\u00e7i\u00f3n ferovi\u00e0ria itali\u00e0nn-a scito\u00e2 in sci\u00e2 ferov\u00eea Z\u00eana-Vintim\u00ecggia. Av\u00e8rta into 1856 e ser\u00e2 into 2006 apr\u00eauvo a-o stram\u00fbo da l\u00ecnia v\u00e8rso o m\u00e2, a l'\u00eaa a-o serv\u00ec\u00e7io do com\u00f9n de Z\u00eana, capol\u00eaugo da s\u00f2 \u00e7it\u00e6 metropolit\u00e0nn-a, pi-\u00e2 delega\u00e7i\u00f3n de Pra.\nSt\u00f6ia.\nA sta\u00e7i\u00f3n v\u00eagia de Pra a l'\u00e9 st\u00e6ta ativ\u00e2 a-i 17 de zen\u00e2 do 1856, inte l'\u00f2cax\u00f3n de l'avert\u00fba do t\u00f2cco de ferov\u00eea tra e d\u00f4e sta\u00e7io\u00ecn de S\u00e0n P\u00ea d'\u00c6nn-a e de \u00d4tri.\nInte l'\u00e0nno 1973 a l'\u00e9 st\u00e6ta declas\u00e2 a-o liv\u00e9llo de ferm\u00e2ta ferovi\u00e0ria, scib\u00e9n che gh'\u00eaa anc\u00f3n do person\u00e2 in s\u00eade.\nIn sci\u00e2 f\u00ecn a l'\u00e9 st\u00e6ta desm\u00ecssa a-i 2 d'arv\u00ee do 2006, apr\u00eauvo a-o stram\u00fbo v\u00e8rso o m\u00e2 de sto t\u00f2cco de l\u00ecnia chi, f\u00e6to inte l'\u00e0nbito do prog\u00e8tto pi-\u00e2 riqualifica\u00e7i\u00f3n urb\u00e2na do quart\u00ea de Pra. Into m\u00e9ntre, a l'\u00e9 st\u00e6ta d\u00f3nca inougur\u00e2 a n\u00eauva sta\u00e7i\u00f3n de Z\u00eana Pra, co-o p\u00f2sto de col\u00ecsse da v\u00eagia l\u00ecnia ch'o l'\u00e9 st\u00e6to inglob\u00f2u da l'anpliam\u00e9nto da Str\u00e0dda Our\u00e9lia.\nInpi\u00e0nti.\nA sta\u00e7i\u00f3n a l'\u00eaa form\u00e2 da-o fabric\u00e2to vi\u00e2giato\u00ee e da d\u00f4e banch\u00ecnn-e, t\u00f9tte d\u00f4e dot\u00e6 de pensil\u00ecnn-a, che s'avans\u00e2van in sc\u00ea d\u00f4e col\u00ecsse pas\u00e0nti da l\u00ecnia prin\u00e7ip\u00e2le. Pe de ci\u00f9, a strut\u00fba a l'\u00e0iva d\u00f4e col\u00ecsse m\u00f2rte, unn-a v\u00e8rso m\u00f3nte, a lev\u00e0nte da sta\u00e7i\u00f3n, e unn-a a pon\u00e9nte, m\u00ecssa da-o l\u00e2to v\u00e8rso m\u00e2 risp\u00e8tto a-a l\u00ecnia prin\u00e7ip\u00e2le, \u00f3ltre che 'na gru p\u00f2-u c\u00e0rego e o desc\u00e0rego de m\u00e8r\u00e7e, a lev\u00e0nte do fabric\u00e2to.\nDepo\u00ee a s\u00f2 sopresci\u00f3n e col\u00ecsse, i inpi\u00e0nti d'eletrifica\u00e7i\u00f3n e a pensil\u00ecnn-a de cium\u00e9nto da seg\u00f3nda banch\u00ecnn-a s\u00f3n st\u00e6ti f\u00eeto caci\u00e6 zu pe f\u00e2 o sp\u00e0\u00e7io neces\u00e2io pe l'anpliam\u00e9nto da stat\u00e2le.\nMovim\u00e9nto.\nA sta\u00e7i\u00f3n de Z\u00eana Pra a l'\u00eaa serv\u00eea da-i colegam\u00e9nti region\u00e2li de \"Trenitalia\" inte l'\u00e0nbito do s\u00f2 contr\u00e0tto de serv\u00ec\u00e7io co-a Regi\u00f3n Lig\u00f9ria, sorviat\u00f9tto ligh\u00e6 a-o serv\u00ec\u00e7io ferovi\u00e0rio urb\u00e2no de Z\u00eana."}
{"id": "29906", "revid": "12052", "url": "https://lij.wikipedia.org/wiki?curid=29906", "title": "Sta\u00e7i\u00f3n v\u00eagia de Pra", "text": ""}
{"id": "29907", "revid": "12052", "url": "https://lij.wikipedia.org/wiki?curid=29907", "title": "Sta\u00e7i\u00f3n n\u00eauva de Pra", "text": ""}
{"id": "29913", "revid": "1211", "url": "https://lij.wikipedia.org/wiki?curid=29913", "title": "O gatto co-i stiv\u00e6", "text": "O G\u00c0TTO CO-I STIV\u00c6\nF\u00f6a scr\u00eeta da-o Charles PERRAULT (Par\u00ecggi, 1628-1703), trad\u00fbta da-o R\u00eeco Carlini.\nGh\u2019\u00eaa \u2019na v\u00f2tta \u2019n mo\u00een\u00e2 ch\u2019o l\u2019\u00e0iva tr\u00e9i f\u00ecggi. S\u00f2 mog\u00ea a l\u2019\u00eaa m\u00f2rta f\u00eeto e l\u00ea o l\u2019\u00e0iva ti\u00f2u sci\u00f9 i so figeu co-i go\u00e2gni che ghe vegn\u00eevan da-o mo\u00ecn, non t\u00e0nti pe d\u00ee a veit\u00e6, ma ab\u00e0sta pe v\u00eeve.\nI tr\u00e9i fr\u00e6 and\u00e2van ab\u00e0sta d\u2019ac\u00f2rdio, d\u2019\u00e2tra p\u00e0rte s\u00f2 po\u00e6 o no f\u00e2va prefer\u00e9nse, ma o i trat\u00e2va t\u00f9tti tr\u00e9i co-a m\u00e6xima bont\u00e6. Ma \u2019n gi\u00f3rno o mo\u00een\u00e2 o l\u2019\u00e8 m\u00f2rto e gh\u2019\u00e9 st\u00e6to a questi\u00f3n de c\u00f3mme spart\u00eese qu\u00e9llo p\u00f6co ch\u2019o l\u2019\u00e0iva lasci\u00f2u.\n- Chi no gh\u2019\u00e9 \u00e2tro che \u2019n mo\u00ecn, in \u00e2ze e \u2019n g\u00e0tto \u2013 \u00e0 d\u00eeto o ci\u00f9 v\u00eagio di tr\u00e9i fr\u00e6 \u2013 e ne conv\u00e9n f\u00e2 e p\u00e0rte s\u00e9nsa ratel\u00e2, perch\u00e9 s\u2019and\u00e9mmo da \u2019n scriv\u00e0n pe spart\u00eese qu\u00e9llo pit\u00ecn che gh\u2019\u00e9, a fini\u00e9iva ch\u2019o se mangi\u00e9iva t\u00f9tto l\u00ea. S\u00e9i d\u2019ac\u00f2rdio?\n- S\u00e9mmo d\u2019ac\u00f2rdio - gh\u2019\u00e0n risp\u00f2sto i \u00e2tri do\u00ee \u2013 ma inte che m\u00f2ddo se spart\u00ecmmo ste p\u00f6che c\u00f6se?\n- A seg\u00f3nda de l\u2019et\u00e6, se cap\u00ecsce \u2013 \u00e0 d\u00eeto o magi\u00f4 \u2013 e d\u00e6to che mi s\u00f3n o ci\u00f9 v\u00eagio, l\u2019\u00e9 gi\u00f9sto che s\u00e9gge mi o pr\u00ecmmo a \u00e7\u00e8rne. Me p\u00e2 gi\u00f9sto ch\u2019a mi me t\u00f3cche o mo\u00ecn, perch\u00e9 \u00f2 agiut\u00f2u n\u00f2stro po\u00e6 into mest\u00ea do mo\u00een\u00e2 scin da quand\u2019\u00eaa pic\u00ecn. B\u00f3nn-a p\u00e0rte da nomin\u00e2ta de sto mo\u00ecn chi a l\u2019\u00e9 m\u00e8rito m\u00e6 e s\u00f4lo mi p\u00f2sso d\u00e2 a garan\u00e7\u00eea de contino\u00e2 in sci\u00e2 m\u00e6xima str\u00e0dda.\n- Va b\u00e9n \u2013 \u00e0 d\u00eeto al\u00f4a o seg\u00f3ndo fr\u00e6 \u2013E l\u2019\u00e9 gi\u00f9sto ch\u2019a mi me t\u00f3cche l\u2019\u00e2ze, perch\u00e9 s\u00f3n mi ch\u2019\u00f2 port\u00f2u i c\u00e0reghi av\u00e0nti e inder\u00ea con qu\u00e8lla b\u00e9stia pe t\u00e0nto t\u00e9npo. S\u00f2-u mo\u00ecn o l\u2019\u00e0 de l\u00f3ngo av\u00fbo o trav\u00e0ggio l\u2019\u00e9 perch\u00e9 mi \u00f2 port\u00f2u i s\u00e0cchi de gr\u00e0n e de f\u00e6nn-a.\n- Al\u00f4a, a mi me t\u00f3cca s\u00f4lo o g\u00e0tto \u2013 a coment\u00f2u o t\u00e8rso fr\u00e6. I \u00e2tri do\u00ee s\u00f3n st\u00e6ti s\u00ectti pi-\u00e2 po\u00eea che l\u00ea o l\u2019av\u00e9sse quarc\u00f6sa da d\u00ee in sce c\u00f3mme l\u2019\u00eaa st\u00e6to f\u00e6to a sparti\u00e7i\u00f3n. Cosci o primog\u00e9nito o s\u2019\u00e9 tegn\u00fbo o mo\u00ecn e o seg\u00f3ndog\u00e9nito o s\u2019\u00e9 tegn\u00fbo l\u2019\u00e2ze, m\u00e9ntre o t\u00e8rso fr\u00e6 o l\u2019\u00e9 rest\u00f2u tr\u00ecste e amagon\u00f2u, aset\u00f2u in sce \u2019na pr\u00eea co-o g\u00e0tto in sc\u00ea zen\u00f3gge.\n- I m\u00e6 fr\u00e6 se meti\u00e0n in socj\u00eat\u00e6 e se go\u00e2gnan da v\u00eeve \u00f2nestam\u00e9nte co-o mo\u00ecn e l\u2019\u00e2ze. Ma mi c\u00f6se p\u00f2sso fa con sto g\u00e0tto chi? Qu\u00e0nde me l\u2019avi\u00f6 mangi\u00f2u rost\u00eeo e me sai\u00f4 f\u00e6to \u2019na m\u00f3foa co-a s\u00f2 p\u00e9lle, no me resti\u00e2 che mo\u00ee de f\u00e0mme. Scic\u00f3mme o l\u2019\u00e0iva f\u00e6to sti tr\u00ecsti disc\u00f3rsci a v\u00f4xe \u00e8rta, o no s\u2019\u00eaa ac\u00f2rto ch\u00f2-u g\u00e0tto o l\u2019\u00e0iva sent\u00eeo t\u00f9tto e o loci\u00e2va a c\u00f4a con nervox\u00ecsmo. O no l\u2019\u00e0 mostr\u00f2u \u00e2tri s\u00e9gni de dizaprova\u00e7i\u00f3n, \u00e0nsci o l\u2019\u00e0 d\u00eeto con c\u00e0rma, int\u00e0nto ch\u2019o se lisci\u00e2va i b\u00e0ffi.\n- No st\u00e2te a preocup\u00e2, padr\u00f3n. Ciuf\u00eeto f\u00e0mme av\u00e9i \u2019n s\u00e0cco e \u2019n p\u00e2 de stiv\u00e6 pe camin\u00e2 into b\u00f2sco e te fai\u00f6 v\u00e9dde che d\u00f2ppo t\u00f9tto no t\u2019\u00ea cosc\u00ec asfortun\u00f2u c\u00f3mme ti cr\u00e9ddi. O zoven\u00f2tto o no l\u2019\u00eaa t\u00e0nto conv\u00ecnto, ma o sav\u00e9iva ch\u00f2-u g\u00e0tto o l\u2019\u00eaa l\u00e8sto e b\u00ecccio, cosc\u00ec, t\u00e0nto o no gh\u2019\u00e0iva n\u00ecnte da p\u00e8rde, o gh\u2019\u00e0 f\u00e6to \u2019n b\u00e8llo p\u00e2 de stiv\u00e6 e o gh\u2019\u00e0 procu\u00f2u \u2019n s\u00e0cco.\n- Chi ti gh\u2019\u00e6 qu\u00e9llo che ti vo\u00e9ivi \u2013 o gh\u2019\u00e0 d\u00eeto \u2013 p\u2019aciap\u00e2 di r\u00e0tti t\u2019\u00ea br\u00e2vo, n\u00ecnte da d\u00ee, e t\u2019\u00ea f\u00f9rbo; M\u2019areg\u00f2rdo i sch\u00e8rsci che ti f\u00e2vi a m\u00e6 po\u00e6, c\u00f3mme qu\u00e0nde ti t\u2019ascond\u00e9ivi inta f\u00e6nn-a, \u00f2 ti te lasci\u00e2vi p\u00e9nde pe-i p\u00ea, ma da qu\u00e9sto a ris\u00f2lve i m\u00e6 probl\u00eami!...\n- C\u00e2o o m\u00e6 padr\u00f3n, mi s\u00f3n b\u00f3n a f\u00e2 b\u00e9n \u00e2tro \u2013 gh\u2019\u00e0 risp\u00f2sto o g\u00e0tto \u2013 e ti o vedi\u00e6. D\u00e0mme o t\u00e9npo de po\u00e9i fa qu\u00e9llo che gh\u2019\u00f2 inta t\u00e9sta. Al\u00f4a o l\u2019\u00e0 pigi\u00f2u o s\u00e0cco, o gh\u2019\u00e0 m\u00ecsso dr\u00e9nto \u2019n pit\u00ecn de br\u00e9nno e d\u2019insal\u00e0tta fr\u00e9sca e o l\u2019\u00e9 and\u00e6to v\u00e8rso o b\u00f2sco d\u00f3nde gh\u2019\u00eaa b\u00e9n b\u00e9n de con\u00ecggi sarv\u00e6ghi, bo\u00ecn da mangi\u00e2, ma dif\u00ec\u00e7ili d\u2019aciap\u00e2. Ariv\u00f2u in f\u00e0ccia a \u2019na t\u00e0nn-a, o l\u2019\u00e0 alarg\u00f2u l\u2019inbocat\u00fba do s\u00e0cco co-in st\u00e9cco e o l\u2019\u00e0 dest\u00e9izo pi-\u00e2 t\u00e6ra d\u00f2ppo av\u00e9i spanteg\u00f2u in sci\u00e2 z\u00ecnn-a \u2019n pit\u00ecn de br\u00e9nno: d\u00f2ppo o s\u2019\u00e9 acoeg\u00f2u li d\u00e2-ar\u00e9nte co-\u00ee \u00e9uggi ser\u00e6, r\u00e9deno e f\u00e8rmo c\u00f3mme \u2019n m\u00f2rto, asp\u00eat\u00e0ndo che qu\u00e0rche con\u00ecggio z\u00f3veno, anc\u00f3n inesp\u00e8rto di traboch\u00e9tti da v\u00ectta, o se cac\u00e9sse da s\u00f4lo into s\u00e0cco pe gust\u00e2se \u2019n spont\u00ecn ch\u2019o no cost\u00e2va nisci\u00f9nn-a fad\u00eega.\nO no l\u2019\u00e0 aspet\u00f2u go\u00e6i. D\u00f2ppo \u2019n pit\u00ecn v\u00f2-u li ariv\u00e2 \u2019n conig\u00e9tto n\u00e9scio atir\u00f2u da-o prof\u00f9mmo do br\u00e9nno, ch\u2019o l\u2019\u00e0 infi\u00f2u a t\u00e9sta into s\u00e0cco. O g\u00e0tto, l\u00e8sto, o l\u2019\u00e0 inprexon\u00f2u e o l\u2019\u00e0 amas\u00f2u s\u00e9nsa piet\u00e6.\nCont\u00e9nto e fel\u00ee\u00e7e do s\u00f2 bot\u00ecn, o g\u00e0tto o se n\u2019\u00e9 and\u00e6to v\u00e8rso o pal\u00e0\u00e7io do r\u00e8. O l\u2019\u00e0 domand\u00f2u de parl\u00e2 co-o r\u00e8 e l\u2019udi\u00e9nsa a gh\u2019\u00e9 st\u00e6to s\u00f9bito conc\u00e8ssa. Ap\u00e9nn-a o l\u2019\u00e9 st\u00e6to in f\u00e0ccia a-o r\u00e9, o g\u00e0tto o gh\u2019\u00e0 f\u00e6to \u2019n b\u00e8llo squac\u00ecn e o gh\u2019\u00e0 d\u00eeto:\n- O m\u00e6 padr\u00f3n, o march\u00e9ize de Carab\u00e0s, o m\u2019\u00e0 incareg\u00f2u de port\u00e2ghe qu\u00e9sto reg\u00e0llo da p\u00e0rte s\u00f2. Qu\u00e9llo str\u00e0nio n\u00f3mme \u2013 March\u00e9ize de Carab\u00e0s \u2013 o gh\u2019\u00eaa vegn\u00fbo in cheu li pe li.\n- De c\u00f6se se tr\u00e0tta? \u2013 \u00e0 domand\u00f2u, coi\u00f4zo, o r\u00e8. O g\u00e0tto, a-a sped\u00eea, o l\u2019\u00e0 ti\u00f2u f\u00eaua da-o s\u00e0cco o con\u00ecggio e o l\u2019\u00e0 d\u00eeto:\n- O l\u2019\u00e9 o mangi\u00e2 che i \u00f2spiti do m\u00e6 padr\u00f3n g\u00f9stan ci\u00f9 voent\u00eaa qu\u00e0nde s\u00f3n invit\u00e6 a pr\u00e0nso.\n- Rifer\u00ecsci a-o t\u00f2 padr\u00f3n ch\u2019apr\u00eaxo t\u00e0nto sto s\u00f2 pensc\u00eao cosc\u00ec agaib\u00f2u. Qu\u00e0rche gi\u00f3rno d\u00f2ppo, o g\u00e0tto o l\u2019\u00e9 and\u00e6to co-o s\u00f2 s\u00e0cco av\u00e8rto inte \u2019n c\u00e0npo de gr\u00e0n mat\u00fbro e comm\u2019o l\u2019\u00e0iva f\u00e6to co-i con\u00ecggi, o l\u2019\u00e0 pigi\u00f2u d\u00f4e b\u00e8lle pern\u00eexe gr\u00e0sse ch\u2019o l\u2019\u00e0 t\u00f3rna port\u00f2u a-o r\u00e8 co-o d\u00ee ch\u2019o l\u2019\u00eaa \u2019n reg\u00e0llo do s\u00f2 padr\u00f3n, o march\u00e9ize de Carab\u00e0s. O r\u00e8, luxing\u00f2u da qu\u00e9lle aten\u00e7io\u00ecn, o l\u2019\u00e0 d\u00eeto a-o g\u00e0tto:\n- Rifer\u00ecsci a-o to padr\u00f3n, o march\u00e9ize de Carab\u00e0s, che ghe s\u00f3n riconosc\u00e9nte e \u2013 o l\u2019\u00e0 az\u00f3nto, gj\u00f2u a-i s\u00f2 servito\u00ee \u2013 D\u00e6 \u2019na b\u00e8lla bonam\u00e0n a sto g\u00e0tto cosc\u00ec agaib\u00f2u! Pe do\u00ee \u00f2 tr\u00e9i m\u00e9ixi o g\u00e0tto o l\u2019\u00e9 and\u00e6to de sp\u00e9sso a c\u00f3rte con di \u00e2tri reg\u00e0lli: p\u00e9sci, fr\u00fbta, servag\u00ecnn-a, t\u00f9tta r\u00f6ba ch\u2019a ne vegn\u00eeva, naturalm\u00e9nte, da-e propriet\u00e6 do march\u00e9ize de Carab\u00e0s.\n- Me sai\u00e6 c\u00e2o con\u00f3scilo \u2013 \u00e0 d\u00eeto \u2019na v\u00f2tta o r\u00e8.\n- Capiti\u00e2 de seg\u00fbo l\u2019\u00f2cax\u00f3n \u2013 \u00e0 s\u00f9bito d\u00eeto qu\u00e9llo b\u00ecccio de \u2019n g\u00e0tto. In gi\u00f3rno, pe c\u00e2xo, o l\u2019\u00e0 saci\u00fbo ch\u00f2-u r\u00e8 o sai\u00e6 and\u00e6to a f\u00e2 \u2019n g\u00eeo in car\u00f2ssa l\u00f3ngo o sci\u00f9mme con s\u00f2 f\u00ecggia, \u2019na bel\u00ecscima prin\u00e7ip\u00e9ssa. De spr\u00e9scia o l\u2019\u00e9 cor\u00eeo da-o s\u00f2 padr\u00f3n e o gh\u2019\u00e0 d\u00eeto:\n- Padr\u00f3n,se ti fai\u00e6 t\u00f9tto qu\u00e9llo che te d\u00ecggo, m\u00e6 veit\u00e6, t\u2019avi\u00e6 costro\u00eeo a t\u00f2 fort\u00f9nn-a.\n- P\u00e0rla e o fai\u00f6 \u2013 gh\u2019\u00e0 risp\u00f2sto o zoven\u00f2tto, ch\u2019o sav\u00e9iva che s\u2019o l\u2019\u00eaa scanp\u00f2u pe t\u00f9tto qu\u00e9llo t\u00e9npo, l\u2019\u00eaa st\u00e6to s\u00f4lo pe l\u2019aspert\u00eexe do s\u00f2 g\u00e0tto e-e bonam\u00e0n do r\u00e8.\n- Ti d\u00eavi and\u00e2 a f\u00e2 o b\u00e0gno into sci\u00f9mme, into p\u00f2sto che te di\u00f6. D\u00f2ppo l\u00e0scime f\u00e2. Qu\u00e9llo che, da sto mom\u00e9nto chi ni\u00e2tri asc\u00ec ciami\u00eamo march\u00e9ize de Carab\u00e0s, o l\u2019\u00e0 ubid\u00eeo, asc\u00ec s\u2019o no cap\u00eeva c\u00f6se serv\u00eeva t\u00f9tta sta manfr\u00ecnn-a chi. O s\u2019\u00eaa ap\u00e9nn-a apos\u00f2u inte \u00e6goe ci\u00e6e e fr\u00e9ide do sci\u00f9mme, qu\u00e0nde in sci\u00e2 sp\u00f3nda l\u2019\u00e9 conpar\u00eeo o cort\u00eao reg\u00e2le. S\u00f9bito o g\u00e0tto o s\u2019\u00e9 m\u00ecsso a cri\u00e2:\n- Agi\u00f9tto! Agi\u00f9tto! O march\u00e9ize de Carab\u00e0s o l\u2019\u00e9 li li pe neg\u00e2! O r\u00e8 o l\u2019\u00e0 sent\u00eeo qu\u00e9lli cr\u00eei, o s\u2019\u00e9 avans\u00f2u da-o barcon\u00e9tto da car\u00f2ssa, o l\u2019\u00e0 riconosci\u00fbo o g\u00e0tto che t\u00e0nte v\u00f2tte o gh\u2019\u00e0iva port\u00f2u reg\u00e0lli agrad\u00eei e s\u00f9bito o l\u2019\u00e0 ordin\u00f2u a-o caros\u00ea de ferm\u00e2se e a-e s\u00f2 go\u00e0rdie de sarv\u00e2 o march\u00e9ize. Int\u00e0nto che-e go\u00e0rdie cor\u00eevan v\u00e8rso o sci\u00f9mme, o g\u00e0tto o l\u2019\u00e9 and\u00e6to de c\u00f3rsa v\u00e8rso a car\u00f2ssa, o sciusci\u00e2va e p\u00ecn d\u2019af\u00e0nno o l\u2019\u00e0 cont\u00f2u comm\u2019\u00eaan and\u00e6te e c\u00f6se:\n- O march\u00e9ize o f\u00e2va o b\u00e0gno qu\u00e0nde l\u2019\u00e9 ariv\u00f2u \u2019na conbr\u00eccola de l\u00e0ddri che gh\u2019\u00e0n ar\u00f6b\u00f2u t\u00f9tti i vest\u00ee L\u00ea, meschin\u00e9tto, o l\u2019\u00e0 cri\u00f2u, o l\u00e0 cri\u00f2u, c\u00f6s\u2019\u00e2tro o po\u00e9iva f\u00e2? Ma no gh\u2019\u00eaa nisci\u00f9n a d\u00e2ghe \u2019na m\u00e0n. A veit\u00e6 a l\u2019\u00eaa ch\u00f2-u g\u00e0tto, pr\u00ecmma ch\u2019ariv\u00e9sse o r\u00e8, o l\u2019\u00e0iva asc\u00f4zo s\u00f3tta \u2019na pr\u00eea i qu\u00e0ttro str\u00e0ssi do s\u00f2 padr\u00f3n. O r\u00e8 o l\u2019\u00e0 s\u00f9bito d\u00e6to l\u2019\u00f3rdine a-i s\u00f2 servito\u00ee de cor\u00ee a-o pal\u00e0\u00e7io, f\u00e2 \u00e7\u00e8rne o vest\u00ee ci\u00f9 b\u00e8llo do s\u00f2 goardar\u00f6be e de port\u00e2lo a-o march\u00e9ize desfortun\u00f2u. Qu\u00e9lli s\u00f3n and\u00e6ti e s\u00f3n torn\u00e6 f\u00eeto e o f\u00ecggio do moin\u00e2 o s\u2019\u00e9 trov\u00f2u cosc\u00ec ind\u00f2sso \u2019n vest\u00ee de st\u00f2ffa f\u00ecnn-a che m\u00e2i o s\u2019\u00eaa asun\u00f2u de port\u00e2. Vest\u00eeo cosc\u00ec da c\u00e0pp\u2019a p\u00ea o f\u00e2va \u2019na bel\u00ecscima fig\u00fba \u2013 pe d\u00ee a veit\u00e6 o l\u2019\u00eaa pr\u00f2pio \u2019n b\u00e8llo zoven\u00f2tto \u2013 e a-a f\u00ecggia do r\u00e8 ghe bast\u00f2u \u2019n\u2019eugi\u00e2 pe inamo\u00e2sene; e a l\u2019\u00e0 comens\u00f2u a f\u00e2ghe i \u00e9uggi sm\u00f2rti. O r\u00e8 o l\u2019\u00e0 invit\u00f2u o prez\u00f3nto march\u00e9ize a contino\u00e2 con l\u00f4 a pasegi\u00e2ta in car\u00f2ssa. O g\u00e0tto, sodisf\u00e6to de c\u00f3mme se met\u00e9ivan e c\u00f6se, o l\u2019\u00e9 cor\u00eeo av\u00e0nti pe prec\u00eade a car\u00f2ssa. O l\u2019\u00e0 intop\u00f2u \u2019na str\u00e9uppa de contad\u00ecn che seg\u00e2van l\u2019\u00e8rba d\u00e2-ar\u00e9nte a-a str\u00e0dda e o gh\u2019\u00e0 d\u00eeto:\n- \u00d2hu, vi\u00e2tri, se no di\u00e9i a-o r\u00e8 \u2013 ch\u2019o pasi\u00e2 da chi a \u2019n pit\u00ecn in car\u00f2ssa \u2013 che sto pr\u00f2u chi o l\u2019\u00e9 do march\u00e9ize de Carab\u00e0s, sai\u00e9i f\u00e6ti a toch\u00e9tti c\u00f3mme c\u00e0rne pe-e porp\u00e9tte! E qu\u00e9lli, p\u00ecn de po\u00eea, \u00e0n prom\u00ecsso de f\u00e2 pr\u00f2pio cosc\u00ec. E v\u00f2-u li ariv\u00e2 a car\u00f2ssa. O r\u00e8 o l\u2019\u00e0 d\u00e6to \u2019n\u2019eugi\u00e2 d\u2019amira\u00e7i\u00f3n a qu\u00e9lli b\u00e8lli c\u00e0npi che s\u2019estend\u00e9ivan pe m\u00ecggia e m\u00ecggia e o l\u2019\u00e0 domand\u00f2u a-i contad\u00ecn chi l\u2019\u00eaa o padr\u00f3n.\n- O sci\u00f4 march\u00e9ize de Carab\u00e0s \u2013 gh\u2019\u00e0n risp\u00f2sto t\u00f9tti. O r\u00e8 o s\u2019\u00e9 congratul\u00f2u co-o s\u00f2 \u00f2spite.\n- Gh\u2019\u00e9i \u2019na b\u00e8lla propriet\u00e6!\n- Eh, za \u2013 l\u2019\u00e9 st\u00e6to a risp\u00f2sta \u2013 T\u00f9tti i \u00e0nni a me da quint\u00e2li e quint\u00e2li de f\u00e9n. Int\u00e0nto o g\u00e0tto, ch\u2019o preced\u00e9iva de l\u00f3ngo de c\u00f3rsa a car\u00f2ssa, o l\u2019\u00e0 v\u00ecsto di \u00e2tri contad\u00ecn che tagi\u00e2van o gr\u00e0n e o gh\u2019\u00e0 d\u00eeto:\n- \u00d2hu, vi\u00e2tri, se no di\u00e9i a-o r\u00e8 \u2013 ch\u2019o sai\u00e2 chi da \u2019n mom\u00e9nto a l\u2019\u00e2tro co-a s\u00f2 car\u00f2ssa \u2013 che sto gr\u00e0n chi o l\u2019\u00e9 do march\u00e9ize de Carab\u00e0s, sai\u00e9i f\u00e6ti a toch\u00e9tti c\u00f3mme c\u00e0rne pe-e porp\u00e9tte! E qu\u00e9lli, p\u00ecn de po\u00eea l\u00f4 asc\u00ec, \u00e0n zu\u00f2u ch\u2019avi\u00e9ivan d\u00eeto cosc\u00ec. Qu\u00e0nde a car\u00f2ssa a l\u2019\u00e9 pas\u00e2 d\u00e2-ar\u00e9nte a-o c\u00e0npo de gr\u00e0n e o r\u00e8 o l\u2019\u00e0 domand\u00f2u de chi o l\u2019\u00eaa qu\u00e9llo ter\u00e9n cosc\u00ec f\u00e8rtile, a risp\u00f2sta a l\u2019\u00e9 st\u00e6ta unn-a s\u00f4la:\n- O l\u2019\u00e9 do march\u00e9ize de Carab\u00e0s. E anc\u00f3n \u2019na v\u00f2tta o r\u00e8 o s\u2019\u00e9 congratul\u00f2u con l\u2019\u00f2spite. O br\u00e2vo g\u00e0tto, int\u00e0nto, o contino\u00e2va a cor\u00ee av\u00e0nti e a t\u00f9tti qu\u00e9lli ch\u2019o l\u2019incontr\u00e2va o ghe f\u00e2va e m\u00e6xime ter\u00ecbili min\u00e0cce. Cosc\u00ec o r\u00e8 o l\u2019\u00e0 fin\u00eeo pe conv\u00ecnsise che t\u00f9tto qu\u00e9llo ch\u2019o ved\u00e8iva, frut\u00eati, v\u00ecgne, p\u00e0scoli, b\u00f2schi, o l\u2019\u00eaa do march\u00e9ize: qu\u00e9llo zoven\u00f2tto o l\u2019\u00eaa r\u00eccco pe\u2019n dav\u00e9i. C\u00f4ri che te c\u00f4ri, o g\u00e0tto o l\u2019\u00e9 ariv\u00f2u a \u2019n b\u00e8llo cast\u00e8llo d\u00f3nde, gh\u2019\u00e0n d\u00eeto, ghe st\u00e2va o barb\u00e0n ci\u00f9 r\u00eccco do m\u00f3ndo: o l\u2019\u00eaa l\u00ea o padr\u00f3n de t\u00f9tti i ter\u00e9n ch\u00f2-u r\u00e8 o l\u2019\u00e0iva travers\u00f2u sc\u00ecnn-a qu\u00e9llo mom\u00e9nto. S\u00f9bito o l\u2019\u00e0 domand\u00f2u d\u2019\u00ease ri\u00e7ev\u00fbo e, ap\u00e9nn-a av\u00fbo o perm\u00ecsso, o s\u2019\u00e9 prezent\u00f2u a-o barb\u00e0n con di prof\u00f3ndi squac\u00ecn.\n- Pas\u00e2va da ste p\u00e0rte chi, scign\u00f4ro \u2013 o l\u2019\u00e0 comens\u00f2u a d\u00ee \u2013 e \u00f2 sent\u00eeo o dov\u00e9i d\u2019\u00f2nor\u00e2ve. O barb\u00e0n as\u00e6 luxing\u00f2u, o gh\u2019\u00e0 f\u00e6to s\u00e8gno de contino\u00e2.\n- \u00d2 sent\u00eeo d\u00ee che, p\u00e0ssa t\u00f9tte e v\u00f2stre gr\u00f2sse rich\u00e9sse, Vo\u00ee s\u00e9i, ma mi no p\u00f2sso cr\u00e9dighe, b\u00f3n de trasform\u00e2ve inte \u00f2gni r\u00e0zza de b\u00e8stie, prez\u00e9npio t\u00eegri, liof\u00e0nti, pant\u00eare, \u00f3rsci, lio\u00ecn...\n- A l\u2019\u00e9 pr\u00f2pio cosc\u00ec \u2013 \u00e0 d\u00eeto o barb\u00e0n p\u00ecn de prezum\u00ee. E o l\u2019\u00e0 az\u00f3nto: Ti veu che t\u00f2-u dim\u00f3stre? B\u00e9n me trasformi\u00f6 s\u00f9bito inte \u2019n li\u00f3n! D\u00eeto e f\u00e6to. O g\u00e0tto o s\u2019\u00e9 trov\u00f2u dav\u00e0nti a \u2019n gr\u00f2sso li\u00f3n, co-\u00eena gr\u00e0n crin\u00eaa, \u2019na c\u00f4a l\u00f3nga e ter\u00ecbili z\u00e0nne. P\u00ecn de po\u00eea o g\u00e0tto o s\u2019\u00e9 aranpin\u00f2u sci\u00f9 pi-\u00e2 grond\u00e0nn-a e con fad\u00eega o l\u2019\u00e9 ariv\u00f2u in sci\u00f4 t\u00e9ito, con l\u2019ar\u00e9izego de c\u00e0zze perch\u00e9 i stiv\u00e6 no s\u00f3n pe\u2019n dav\u00e9i l\u2019id\u00e2le pe camin\u00e2 in sc\u00ee t\u00e9iti. D\u00f2ppo qu\u00e0rche men\u00fbto, o barb\u00e0n o l\u2019\u00e9 torn\u00f2u qu\u00e9llo ch\u2019o l\u2019\u00eaa e o g\u00e0tto o l\u2019\u00e9 chin\u00f2u zu da-o t\u00e9ito.\n- M\u2019\u00e9i f\u00e6to trov\u00e2 \u2019na po\u00eea \u2013 o l\u2019\u00e0 confes\u00f2u \u2013 Ma me dom\u00e0ndo se... E chi o g\u00e0tto o l\u2019\u00e0 pigi\u00f2u \u2019n\u2019\u00e2ia p\u00ecnn-a de d\u00f9bbi.\n- C\u00f6se ti te dom\u00e0ndi? \u2013 \u00e0 rug\u00eeo o barb\u00e0n.\n- Se s\u00e9i b\u00f3n a pigi\u00e2 a c\u00e2a de \u2019na b\u00e9stia pic\u00ecnn-a: in r\u00e0tto, prez\u00e9npio. Ma p\u00e9nso che no l\u2019\u00e9 posc\u00ecbile.\n- Inposc\u00ecbile? \u00d2ua te f\u00e0sso v\u00e9dde mi! E inte l\u00e0npo o s\u2019\u00e9 trasform\u00f2u inte \u2019n r\u00e0tto pic\u00ecn ch\u2019o s\u2019\u00e8 m\u00ecsso a corj in sa e la. Ma o g\u00e0tto, co-in sch\u00ectto o gh\u2019\u00e9 s\u00e2t\u00f2u ad\u00f2sso e o se l\u2019\u00e9 mangi\u00f2u. Int\u00e0nto a car\u00f2ssa do r\u00e8 a l\u2019\u00eaa ariv\u00e2 a-o cast\u00e8llo e o g\u00e0tto, sent\u00eeo o rum\u00f4, o s\u2019\u00e9 asbri\u00f2u in f\u00f3ndo a-o scal\u00f3n, o l\u2019\u00e0 av\u00e8rto o port\u00e9llo e o l\u2019\u00e0 invit\u00f2u o r\u00e8 a chin\u00e2, int\u00e0nto ch\u2019o ghe d\u00eeva co-in squac\u00ecn:\n- S\u00f2 Maest\u00e6 a l\u2019\u00e9 benvegn\u00fba into cast\u00e9llo do march\u00e9ize de Carab\u00e0s.\n- No avi\u00e6 m\u00e2i inmagin\u00f2u, march\u00e9ize, che f\u00eesci asc\u00ec propriet\u00e2io de \u2019n cosc\u00ec b\u00e8llo cast\u00e8llo! D\u00f2ppo o l\u2019\u00e0 mont\u00f2u o scal\u00f3n e o g\u00e0tto o gh\u2019\u00e0 f\u00e6to str\u00e0dda, int\u00e0nto ch\u00f2-u z\u00f3veno o d\u00e2va a m\u00e0n a-a prin\u00e7ip\u00e8ssa p\u2019agiut\u00e2la a chin\u00e2 da-a car\u00f2ssa. Int\u00e0nto o r\u00e8 o vegn\u00eeva av\u00e0nti pe-e s\u00e2le stramezu\u00e6 e pe-i longh\u00ecscimo corido\u00ee. Inte \u2019na s\u00e2la l\u2019\u00eaa m\u00ecsso in t\u00f6a perch\u00e9 o barb\u00e0n o l\u2019asp\u00eat\u00e2va d\u00f6tr\u00e9i am\u00eexi pe \u2019na scianpr\u00e0dda. I \u00f2spiti, conpr\u00e9izo o g\u00e0tto, \u00e0n mangi\u00f2u t\u00f9tto de g\u00f9sto. D\u00f2ppo o disn\u00e2, o r\u00e8, conv\u00ecnto che \u2019n zoven\u00f2tto com\u00f2-u march\u00e9ize o l\u2019\u00eaa ci\u00f9 \u00f9nico che r\u00e6o e co-o v\u00e9dde c\u00f3mme s\u00f2 f\u00ecggia a s\u00f2-u mangi\u00e2va co-\u00ee \u00e9uggi, t\u00f9tt\u2019as\u00e9mme o l\u2019\u00e0 d\u00eeto:\n- C\u00e2o march\u00e8ize, c\u00f6se ne di\u00easci de divent\u00e2 m\u00e6 z\u00e9n\u00f2u? O f\u00ecggio do moin\u00e2 o no se l\u2019\u00e9 f\u00e6to d\u00ee d\u00f4e v\u00f2tte: a prin\u00e7ip\u00e9ssa a l\u2019\u00eaa b\u00e8lla e l\u00ea asc\u00ec o se n\u2019\u00eaa inamo\u00f2u ap\u00e9nn-a o l\u2019\u00e0iva v\u00ecsta. O l\u2019\u00e0 aconsent\u00eeo b\u00e9n cont\u00e9nto e o spozal\u00ec\u00e7io o s\u2019\u00e9 f\u00e6to qu\u00e9llo m\u00e6ximo gi\u00f3rno. Da al\u00f4a i do\u00ee spozo\u00e9i \u00e0n visci\u00fbo fel\u00ee\u00e7i e cont\u00e9nti. E o g\u00e0tto? L\u00ea asc\u00ec o l\u2019\u00e0 visci\u00fbo da gr\u00e0n scign\u00f4ro into cast\u00e9llo."}
{"id": "29916", "revid": "1211", "url": "https://lij.wikipedia.org/wiki?curid=29916", "title": "Car\u00eaga do Diao", "text": "Descri\u00e7i\u00f3n.\nA car\u00eaga do diao a l'\u00e9 'n monte inta cadenn-a roci\u00f4za do Monte Antoa. D\u00eeto cosc\u00ec perch\u00e8 o gh'\u00e0 in \u00e7imma a f\u00f3rma de 'na car\u00eaga, o l'\u00e9 erto 958 m.. Arente a l\u00ea gh'\u00e9 a Biurca, erto 940 m., e l'Anch\u00eeze, erto 882 m.. \nGh'\u00e9 'na v\u00eea fer\u00e2, ciam\u00e2 \"Deanna Orlandini\", ch'a permette de atravers\u00e2 t\u00f9tta a cadenn-a de tr\u00e6 \u00e7imme. Pe ariv\u00e2 donde a prin\u00e7ipia a v\u00eea fer\u00e2, sotta a l'Anch\u00eeze, bezeugna pigi\u00e2 'n sent\u00ea ch'o parte da-a Croxe di Fieschi.\nColegamenti esterni.\nVideo in sci\u00e2 car\u00eaga do diao"}
{"id": "29917", "revid": "12052", "url": "https://lij.wikipedia.org/wiki?curid=29917", "title": "Ascens\u00f4re Mag\u00e9nta-Cr\u00f2cco", "text": ""}
{"id": "29921", "revid": "12052", "url": "https://lij.wikipedia.org/wiki?curid=29921", "title": "Str\u00e0dda Acquar\u00f3n (Z\u00eana)", "text": "A Str\u00e0dda Acquar\u00f3n a l'\u00e9 'na str\u00e0dda resciden\u00e7i\u00e2le do quart\u00ea de Cast\u00e9letto a Z\u00eana. A l'\u00e9 st\u00e6ta costro\u00eea v\u00e8rso a f\u00ecn do s\u00e9colo XIX pe perm\u00e9tte l'urbaniza\u00e7i\u00f3n do fi\u00e0nco de pon\u00e9nte do c\u00f2lle de Bach\u00e9rnia, part\u00ecndo da-a Circonvala\u00e7i\u00f3n a M\u00f3nte, a-a qu\u00e6 a l'\u00e9 coleg\u00e2.\nSt\u00f6ia.\nO P\u00eao Acquar\u00f3n, o propi\u00eat\u00e2io de l'\u00e9poca de V\u00eclla Acquar\u00f3n, ciam\u00e2 d'ancheu V\u00eclla M\u00e0ddre Cabrini, o l'\u00e0 d\u00e6to 'n f\u00f3rte inp\u00f9lso a-a costru\u00e7i\u00f3n da str\u00e0dda. Def\u00e6ti, into 1886, o l'\u00e0 f\u00e6to costro\u00ee a pr\u00f2pie sp\u00e9ize l'\u00e8rta mi\u00e2gia inta p\u00e0rte inferi\u00f4 do p\u00e0rco da v\u00eclla, ch'a l'\u00e9 d'ar\u00e9nbo pe l'\u00f9rtima f\u00e0scia de ter\u00e9n ch'a s'av\u00e0nsa in sc\u00eea Str\u00e0dda de C\u00e0faro. A \u00f2gni m\u00f2ddo, \u00e7\u00ecnque \u00e0nni d\u00f2ppo, l'Acquar\u00f3n o l'\u00e9 ariesc\u00eeo a c\u00eade a propi\u00eat\u00e6 da mi\u00e2gia a-o Com\u00f9n de Z\u00eana, con t\u00f9tti i r\u00e9izeghi asoci\u00e6.\nDescri\u00e7i\u00f3n.\nA tab\u00e9lla chi de s\u00f3tta a cont\u00eagne t\u00f9tti i sc\u00eeti d'inter\u00e9sse che s'av\u00e0nsan in sce Str\u00e0dda Acquar\u00f3n. Into r\u00e8sto di n\u00f9meri c\u00ecvichi gh'\u00e9 sorviat\u00f9tto di cazam\u00e9nti scignor\u00eeli t\u00ee\u00e6 sci\u00f9 tra a f\u00ecn do s\u00e9colo XIX e o prin\u00e7\u00ecpio de qu\u00e9llo sucesc\u00eevo.\nComunica\u00e7io\u00ecn.\nA str\u00e0dda a l'\u00e9 coleg\u00e2 da-e cori\u00eare do trasp\u00f2rto p\u00f9blico loc\u00e2le de l'AMT da l\u00ecnia 374, ch'a va da-a Str\u00e0dda de \u00d2b\u00e8rto Can\u00e7el\u00ea sc\u00ecnn-a l'asccianat\u00fba de Cast\u00e9letto. In particol\u00e2, l\u00f3ngo a Str\u00e0dda Acquar\u00f3n gh'\u00e9 e tr\u00e6 ferm\u00e2te de:"}
{"id": "29922", "revid": "12052", "url": "https://lij.wikipedia.org/wiki?curid=29922", "title": "G\u00eaxa de S\u00e0n P\u00f2ulo (Z\u00eana)", "text": "A g\u00eaxa de S\u00e0n P\u00f2ulo a l'\u00e9 'n sc\u00eeto s\u00e2cro cat\u00f2lico de Z\u00eana scito\u00f2u into quart\u00ea de Castel\u00e9tto, l\u00f3ngo a Str\u00e0dda Acquar\u00f3n. A l'\u00e9 'na par\u00f2cchia de l'ar\u00e7idi\u00f2cexi de Z\u00eana, p\u00e0rte do vicari\u00e2to de Castel\u00e9tto. Do s\u00f2 terit\u00f6io a fa p\u00e0rte asc\u00ec a g\u00eaxa suscidi\u00e2ia de l'Aba\u00e7\u00eea da Mad\u00f2nna da Sanit\u00e6.\nSt\u00f6ia.\nA g\u00eaxa a l'\u00e9 st\u00e6ta realiz\u00e2 in sci\u00e2 b\u00e2ze de 'n prog\u00e8tto elabor\u00f2u da l'archit\u00e9tto P\u00eao Fin\u00e9schi into 1937, scib\u00e9n che i trav\u00e0ggi pi-\u00e2 s\u00f2 realiza\u00e7i\u00f3n s\u00f3n st\u00e6ti p\u00f6i \u00f2rganiz\u00e6 da-o s\u00f2 f\u00ecggio Alfr\u00eado.\nF\u00e6ta par\u00f2cchia a-i 12 de ag\u00f3sto do 1939 co-in decr\u00e9tto de l'ar\u00e7iv\u00e9scovo P\u00eao Bo\u00e9tto, a s\u00f2 costru\u00e7i\u00f3n a l'\u00e9 incomens\u00e2 a-i 7 d'\u00f2t\u00f4bre do 1956 co-a \u00e7eim\u00f2nia da p\u00f6sa e da benedi\u00e7i\u00f3n da pr\u00ecmma pr\u00eea. Tr\u00e9i \u00e0nni d\u00f2ppo, fin\u00eei i trav\u00e0ggi, a-i 31 d'\u00f2t\u00f4bre do 1959 a l'\u00e9 st\u00e6ta d\u00f3nca av\u00e8rta p\u00f2-u c\u00f9lto religi\u00f4zo.\nIn sci\u00e2 f\u00ecn, a g\u00eaxa a l'\u00e9 st\u00e6ta solenem\u00e9nte consacr\u00e2 a-i 28 de z\u00f9gno do 1960, incomens\u00e0ndo d\u00f3nca a d\u00eeghe m\u00e9ssa.\nDescri\u00e7i\u00f3n.\nO de f\u00eaua.\nA g\u00eaxa, da-a ci\u00e0nta a cr\u00f4xe lat\u00ecnn-a, a l'\u00e0 'na faci\u00e2ta as\u00e6 s\u00e9nplice, cov\u00e8rta da 'na m\u00e0n de cr\u00f3sta da mi\u00e2ge civ\u00eele pitu\u00e2 a b\u00e0nde altern\u00e6 gi\u00e0nche e r\u00f3sse. De d'\u00e2to a-o s\u00f2 port\u00e2 prin\u00e7ip\u00e2 gh'\u00e9 'n barc\u00f3n a \u00e8rco a 'na s\u00f4la avert\u00fba e, anc\u00f3n s\u00f3rva, 'n roz\u00f3n, i qu\u00e6, ins\u00e9mme a de avert\u00fbe p\u00e6ge m\u00ecsse in sc\u00ee l\u00e2ti do cazam\u00e9nto asc\u00ec, perm\u00e9ttan l'inlumina\u00e7i\u00f3n natur\u00e2le da g\u00eaxa. T\u00f9tti sti barco\u00ecn chi \u00e0n di v\u00e9ddri de c\u00f4 de \u00e7etr\u00f3n e de v\u00e8rde m\u00e9ntre, da-ar\u00e9nte a-o port\u00e2 prin\u00e7ip\u00e2, gh'\u00e9 de vedr\u00e2te decor\u00e6 con de fig\u00fbe.\nGh'\u00e9 asc\u00ec, in corispond\u00e9nsa de l'incr\u00f4xo tra l'\u00e0ola e o trans\u00e9tto, 'na c\u00f3pola in sce tanb\u00fbo ch'a l'\u00e0, p'ar\u00eazela, de strut\u00fbe vertic\u00e2li de cium\u00e9nto arm\u00f2u, rifin\u00eee con da cr\u00f3sta da mi\u00e2ge civ\u00eele. O t\u00e9ito o l'\u00e9 a f\u00e2de inclin\u00e6 co-o m\u00e0nto de finit\u00fba in ab\u00e6n, cosc\u00ec c\u00f3mme pi-\u00e2 covert\u00fba da c\u00f3pola. \nO canpan\u00ecn da g\u00eaxa, scito\u00f2u l\u00f3ngo o s\u00f2 fi\u00e0nco de lev\u00e0nte, o no l'\u00e0 go\u00e6i de decora\u00e7io\u00ecn ma, a \u00f2gni m\u00f2ddo, o l'\u00e9 t\u00e0nto \u00e8rto e slans\u00f2u che, spic\u00e0ndo depo\u00ee a-a col\u00ecnn-a do R\u00eeghi, o l'\u00e9 b\u00e9n b\u00e9n vix\u00ecbile da-o r\u00e8sto da \u00e7it\u00e6, sp\u00e9cce inta s\u00f2 p\u00e0rte de pon\u00e9nte. \nO dr\u00e9nto.\nA strut\u00fba int\u00e8rna do cazam\u00e9nto a l'\u00e9 do t\u00eepo a \"\u00e0ola\" e a l'\u00e0 de mi\u00e2ge decor\u00e6 inte 'n m\u00f2ddo sc\u00ecmile a-o de f\u00eaua, \u00f6 s\u00e6 a l\u00ecnie de c\u00f4 di mo\u00ecn altern\u00e6 a b\u00e0nde ci\u00e6e, co-i b\u00f3rdi di elem\u00e9nti strutur\u00e2li che s\u00f3n m\u00ecsci in evid\u00e9nsa da 'na l\u00ecnia sc\u00fba. A ci\u00e0nta da g\u00eaxa a l'\u00e0 'n trans\u00e9tto ch'o no sp\u00f2rze ci\u00f9 de t\u00e0nto e a fin\u00ecsce into presbit\u00eaio co-\u00een c\u00f6o semicircol\u00e2re, rials\u00f2u de do\u00ee grad\u00ecn e cint\u00f2u da d\u00f4e bal\u00e9uistre. O pavim\u00e9nto o l'\u00e9 f\u00e6to con de ci\u00e0ppe de m\u00e0rmo de v\u00e0rie t\u00ecnte inta p\u00e0rte da-ar\u00e9nte a-o c\u00f6o, into r\u00e8sto de l'\u00e0ola o l'\u00e9 de m\u00e0rmo gi\u00e0nco e bard\u00ecggio.\nL'art\u00e2 magi\u00f4, f\u00e6to l\u00ea asc\u00ec de m\u00e0rmo gi\u00e0nco, o se tr\u00eauva inte 'na poxi\u00e7i\u00f3n rials\u00e2 de qu\u00e0ttro grad\u00ecn risp\u00e9tto a-o c\u00f6o.\nTra e \u00f2pere conserv\u00e6 dr\u00e9nto a-a g\u00eaxa gh'\u00e9 d\u00f4e scult\u00fbe do Z\u00e2ne Bat\u00ecsta Air\u00e2do, \u00f6 s\u00e6 o croxef\u00ecsso de br\u00f3nzo m\u00ecsso der\u00ea l'art\u00e2 e 'na st\u00e0toa, de br\u00f3nzo l\u00ea asc\u00ec, ch'a rafig\u00fba o s\u00e0nto titol\u00e2re da par\u00f2cchia, S\u00e0n P\u00f2ulo. A-i l\u00e2ti de l'art\u00e2 magi\u00f4 gh'\u00e9 d\u00f4e pit\u00fbe b\u00e9n b\u00e9n ci\u00f9 ant\u00eeghe che v\u00eagnan da-a v\u00eagia g\u00eax\u00e9tta; qu\u00e9lla in sci\u00e2 dr\u00eeta, ami\u00e0ndo v\u00e8rso l'art\u00e2, a l'\u00e9 'na \"\"Conpasci\u00f3n do Cr\u00ecsto m\u00f2rto\" de sch\u00eaua zen\u00e9ize da pr\u00ecmma meit\u00e6 do s\u00e9colo XVII; a-a manc\u00ecnn-a gh'\u00e9, pe c\u00f3ntra, 'na \"Depoxi\u00e7i\u00f3n\"\" de sch\u00eaua emili\u00e0nn-a do s\u00e9colo XVIII.\nIn corispond\u00e9nsa da c\u00f3pola gh'\u00e9 e d\u00f4e art\u00e6 later\u00e2li da par\u00f2cchia, intitol\u00e6 a-o S\u00e2cro Cheu de Gex\u00f9 e a M\u00e0ia Sant\u00ecscima. Inte l'art\u00e2 do S\u00e2cro Cheu gh'\u00e9 st\u00e6to m\u00ecsso o qu\u00e0ddro, \u00f2pera de Mat\u00eea Trav\u00e8rso, ch'o l'\u00eaa in prin\u00e7\u00ecpio d\u00eauvi\u00f2u c\u00f3mme p\u00e2a d'art\u00e2 inta v\u00eagia g\u00eax\u00e9tta; pe c\u00f3ntra, inte qu\u00e9lla dedic\u00e2 a-a Mad\u00f2nna, gh'\u00e9 'na pit\u00fba de l'Adel\u00ecnn-a Zandr\u00ecn. Pe de ci\u00f9, into c\u00e0nto tra l'art\u00e2 do S\u00e2cro Cheu e o p\u00f9rpito da g\u00eaxa, into per\u00eeodo de D\u00ean\u00e2 o v\u00eagne prepar\u00f2u o prez\u00e9pio da par\u00f2cchia, inrich\u00eeo da di sf\u00f3ndi pitur\u00e6 da l'Arm\u00e0ndo M\u00e8rlo.\nIn sci\u00f4 f\u00f3ndo da g\u00eaxa, da-ar\u00e9nte a l'intr\u00e2 prin\u00e7ip\u00e2, gh'\u00e9 d\u00f4e capel\u00e9tte pic\u00ecnn-e. Inte qu\u00e9lla co-o beneit\u00ecn, d\u00f3nde se d\u00eexan e m\u00e9sse inti gi\u00f3rni d'\u00eauv\u00e9i, gh'\u00e9 'n qu\u00e0ddro con S\u00e0n Z\u00e2ne Bat\u00ecsta ch'o bat\u00e9zza Gex\u00f9 realiz\u00f2u da-o N\u00eeno Trav\u00e8rso. Pe c\u00f3ntra, inte l'\u00e2tra cap\u00e9lla, gh'\u00e9 e t\u00f3nbe di fr\u00e6 Noceti, \u00f6 s\u00e6 monscign\u00f3r M\u00e0rio, o fondat\u00f4 da par\u00f2cchia, e pr\u00e6 Gi\u00e0nni, o s\u00f2 suces\u00f4."}
{"id": "29923", "revid": "12052", "url": "https://lij.wikipedia.org/wiki?curid=29923", "title": "Ascens\u00f4 de Qu\u00e9ssi", "text": "L'ascens\u00f4 de Qu\u00e9ssi o l'\u00e9 'n inpi\u00e0nto de trasp\u00f2rto funicol\u00e2re vertic\u00e2 p\u00f9blico da \u00e7it\u00e6 de Z\u00eana. O l'\u00e9 'n scist\u00eama as\u00e6 mod\u00e8rno, o pr\u00ecmmo in It\u00e0lia e tra i p\u00f6chi a-o m\u00f3ndo a svilup\u00e2se in sce 'na d\u00f3ggia pend\u00e9nsa, ch'o l'\u00e9 intr\u00f2u in serv\u00ec\u00e7io inte l'\u00e0nno 2015.\nSt\u00f6ia.\nO prog\u00e8tto de l'inpi\u00e0nto o rem\u00f3nta a-o 2004, realiz\u00f2u con l'\u00f2biet\u00eevo de contrast\u00e2 'na scitoa\u00e7i\u00f3n urban\u00ecstica as\u00e6 cr\u00ectica inta z\u00f6na. A costru\u00e7i\u00f3n de l'ascens\u00f4 a l'\u00e9 st\u00e6ta finan\u00e7i\u00e2 da-o Com\u00f9n de Z\u00eana e da-a Regi\u00f3n Lig\u00f9ria, pe'n c\u00f3sto tot\u00e2le de 5 milio\u00ecn de \u00e9ori. I trav\u00e0ggi s\u00f3n st\u00e6ti apalt\u00e6 a l'inpr\u00e9iza \"Maspero Elevatori\", socj\u00eat\u00e6 specializ\u00e2 inte qu\u00e9sto t\u00eepo de solu\u00e7io\u00ecn.\nFin\u00eea a s\u00f2 costru\u00e7i\u00f3n, into 2014 l'inpi\u00e0nto o l'\u00e9 st\u00e6to consegn\u00f2u a l'AMT, a qu\u00e6 a contr\u00f2lla i \u00e2tri scist\u00eami de mont\u00e2 inta \u00e7it\u00e6. Prezent\u00f2u a-a st\u00e0npa a-i 21 de zen\u00e2 do 2015, l'ascens\u00f4 o l'\u00e9 intr\u00f2u in serv\u00ec\u00e7io, s\u00f4lo pe-i gi\u00f3rni d'\u00eauv\u00e9i, a-i 8 de m\u00e0zzo de qu\u00e9llo \u00e0nno.\nCarater\u00ecstiche.\nL'ascens\u00f4, form\u00f2u da 'na s\u00f4la gab\u00ecnn-a, o cr\u00f4ve 'na difer\u00e9nsa d'altit\u00f9dine de 75,85\u00a0m\u00eatri co-ina r\u00e0npa, carateriz\u00e2 da 'na d\u00f3ggia pend\u00e9nsa de 44,13\u00b0 e p\u00f6i de 30,33\u00b0 (a pr\u00ecmma in It\u00e0lia de sto t\u00eepo chi), ch'a v\u00eagne atravers\u00e2 inte ci\u00f9 \u00f2 m\u00eano \u00e7\u00e9nto seg\u00f3ndi apr\u00eauvo a 'na velocit\u00e6 d'ezerc\u00ec\u00e7io de 1,3\u00a0m/s.\nA gab\u00ecnn-a a l'\u00e0 'na capi\u00e9nsa m\u00e0scima de 25 pasag\u00ea, pe 'na port\u00e2 conplesc\u00eeva de 300 pasag\u00ea \u00f2gni \u00f4a. A s\u00f2 inlumina\u00e7i\u00f3n, fa\u00e7ilit\u00e2 da-e gr\u00e9nde vedr\u00e2te panor\u00e0miche, e o s\u00f2 scist\u00eama de ventila\u00e7i\u00f3n s\u00f3n aliment\u00e6 da di pan\u00e9lli sol\u00e2ri m\u00ecsci in sci\u00f4 t\u00e9ito.\nO cam\u00ecn de l'ascens\u00f4, do t\u00f9tto incl\u00fbzo into quart\u00ea de Qu\u00e9ssi, o l'incom\u00e9nsa da-a Str\u00e0dda Pin\u00e9tti, in corispond\u00e9nsa de 'na galer\u00eea ch'a l'\u00eaa d\u00eauvi\u00e2 c\u00f3mme rif\u00f9ggio antia\u00e9rio inti \u00e0nni da Seg\u00f3nda Go\u00e6ra Mondi\u00e2le, riadat\u00f2u pe l'\u00f2cax\u00f3n c\u00f3mme sta\u00e7i\u00f3n de v\u00e0lle. Sciort\u00eeo a l'av\u00e8rto d\u00f2ppo i pr\u00ecmmi 27\u00a0m\u00eatri e super\u00f2u 'n \u00e2tro t\u00f2cco in trinc\u00eaa de 23\u00a0m\u00eatri, a gab\u00ecnn-a a l'ar\u00eeva inta ferm\u00e2ta d'interm\u00eazo de Str\u00e0dda Port\u00e0ssa, d\u00f3nde a p\u00e0rte a seg\u00f3nda r\u00e0npa, ch'a l'ar\u00eeva sc\u00ecnn-a-a sta\u00e7i\u00f3n superi\u00f4re de Str\u00e0dda Font\u00e0nn-ar\u00f3ssa, pe'n tot\u00e2le de 131 m\u00eatri de longh\u00e9ssa."}
{"id": "29924", "revid": "12052", "url": "https://lij.wikipedia.org/wiki?curid=29924", "title": "Ascens\u00f4re de Montegall\u00e8tto", "text": ""}
{"id": "29925", "revid": "1211", "url": "https://lij.wikipedia.org/wiki?curid=29925", "title": "Creuza de m\u00e4", "text": "Cr\u00eauza de m\u00e2 (scr\u00eeto \u00f2riginariamente \"Creuza de m\u00e4\") o l\u2019\u00e9 l\u2019\u00e0lbon do cantaot\u00f4 itali\u00e0n Fabr\u00ec\u00e7io De Andr\u00e9, f\u00e6to ins\u00e9mme a-o Mauro Pagani e public\u00f2u into 1984 da-a c\u00e2za discogr\u00e0fica Dischi Ricordi. O l\u2019\u00e9 t\u00f9tto cant\u00f2u in zen\u00e9ize, pe t\u00e0nti s\u00e9coli unn-a de l\u00e9ngoe ci\u00f9 d\u00eauvi\u00e6 into m\u00f3ndo da navega\u00e7i\u00f3n e di tr\u00e0feghi comerci\u00e2li into M\u00e2 Mediter\u00e0nio, in particol\u00e2 da-o b\u00e0sso Medio\u00eavo a-o s\u00e9colo XVII.\nO d\u00ecsco o l\u2019\u00e9 st\u00e6to conscider\u00f2u da-a cr\u00ectica c\u00f3mme unn-a de col\u00f2nne da m\u00f9xica di \u00e0nni \u00f2t\u00e0nta e, in gener\u00e2le, de t\u00f9tta a m\u00f9xica \u00e9tnica.\n\u201cCr\u00eauza de m\u00e2\u201d a l\u2019\u00e9 a cans\u00f3n ch\u2019a da o t\u00ectolo a l\u2019\u00e0lbon. A parla de main\u00e6 che, torn\u00e6 da-o m\u00e2, descr\u00eeto in m\u00f2ddo po\u00e9tico in p\u00f2sto d\u00f3nde a l\u00f9nn-a a se m\u00f3stra n\u00fba (\u00f6 s\u00e6, s\u00e9nsa l\u2019\u00f3nbra de col\u00ecnn-e, ci\u00e0nte \u00f2 c\u00e2ze) e d\u00f3nde a n\u00e9utte a n\u2019\u00e0 pont\u00f2u o cot\u00e9llo a-a g\u00f4a (\u00f6 s\u00e6 a l\u2019\u00e9 de l\u00f3ngo pericol\u00f4za), v\u00e0n a mangi\u00e2 inte l\u2019\u00f2st\u00e0ia do Dr\u00eea, d\u00f3nde gh\u2019\u00e9 a font\u00e0nn-a di c\u00f3nbi inta c\u00e0\u2019 de pr\u00eea, e, m\u00e2fi\u00e0ddi da g\u00e9nte de t\u00e6ra, p\u00e9nsan a chi pori\u00e9ivan trov\u00e2ghe, g\u00e8nte de Lug\u00e0n (\u00f6 s\u00e6 contraband\u00ea sv\u00ecseri) e f\u00ecgge de b\u00f3nn-a fam\u00ecggia da-e qu\u00e6 no se peu asp\u00eat\u00e2se qu\u00e0rche t\u00eeo manc\u00ecn, che ti peu ami\u00e2le s\u00e9nsa o gond\u00f3n. \nO t\u00e8sto o l\u2019\u00e9 baz\u00f2u in sci\u00e2 fig\u00fba di main\u00e6 e in sc\u00ea s\u00f2 v\u00ectte de et\u00e8rni g\u00ee\u00e2m\u00f3ndi, e o c\u00f3nta pr\u00f2pio de \u2019n rit\u00f3rno di main\u00e6 a t\u00e6ra. O De Andr\u00e9 o p\u00e0rla de s\u00f2 sensa\u00e7io\u00ecn, o c\u00f3nta e-esperi\u00e9nse f\u00e6te in sci\u00e2 s\u00f2 p\u00e8lle, a du\u00e9ssa do \u00ease inte m\u00e0n di elem\u00e9nti, o parla do mangi\u00e2 di main\u00e6 c\u00f3mme e \u201c\u00e7erv\u00e9lle de b\u00e6\u201d \u00f2 o \u201cpaci\u00fbgo de l\u00eavre de c\u00f3ppi\u201d (in g\u00e0tto f\u00e6to pas\u00e2 pe con\u00ecggio), menson\u00e6 evidentem\u00e9nte pe f\u00e2 de l\u2019iron\u00eea in sce l\u2019\u00f2nest\u00e6 do Dr\u00eea \u201cch\u2019o no l\u2019\u00e9 main\u00e2\u201d...\n\u201cE \u2019nta barca do v\u00ecn ghe naveghi\u00eamo in sc\u00ee sch\u00e9uggi\u201d (\u00f6 s\u00e6, \u2019na v\u00f2tta inbri\u00e6ghi no ne fai\u00e2 po\u00eea m\u00e0nco ci\u00f9 i sch\u00e9uggi); e o rac\u00f3nto o cont\u00ecnoa co-i n\u00f2stri main\u00e6 \u201cemigr\u00e0nti do r\u00eee co-i ci\u00f6i inti \u00e9uggi\u201d (con t\u00e0nta co\u00e6 de r\u00eee e i \u00e9uggi p\u00ecn de s\u00e9unno) ch\u2019asp\u00eatan a mat\u00ecnn-a ch\u2019a l\u2019\u00e9 \u201cbac\u00e0n da c\u00f2rda m\u00e0rsa de\u2019\u00e6goa e de s\u00e2 ch\u2019a ne l\u00eega e a ne p\u00f2rta \u2019nte \u2019na cr\u00eauza de m\u00e2\u201d, e che con qu\u00e8lla c\u00f2rda a i l\u00eega pe port\u00e2li t\u00f3rna in sci\u00f4 m\u00e2 (o s\u00f2 dest\u00ecn) pe \u2019n \u00e2tro vi\u00e2gio (a cr\u00eauza de m\u00e2).\nCR\u00caUZA DE M\u00c2 (testo) - audio a-o link Cr\u00eauza de m\u00e4\n\u00d3nbre de m\u00f4ri, m\u00f4ri de main\u00e6\nd\u00f3nde ne vegn\u00ee, d\u00f3ve l\u2019\u00e9 ch\u2019an\u00e6.\nDa \u2019n sc\u00eeto d\u00f3nde a l\u00f9nn-a a se m\u00f3stra n\u00fba\ne a-a n\u00e9utte a n\u2019\u00e0 pont\u00f2u o cot\u00e9llo a-a g\u00f4a;\ne a mont\u00e2 l\u2019\u00e2ze o gh\u2019\u00e9 rest\u00f2u D\u00eeo\no Di\u00e2o o l\u2019\u00e9 \u2019n \u00e7\u00ea e o se gh\u2019\u00e9 f\u00e6to o n\u00eeo.\nNe sciort\u00ecmmo da-o m\u00e2 pe sciug\u00e2 e \u00f2sse da-o Dr\u00eea\na-a font\u00e0nn-a di c\u00f3nbi inta c\u00e0\u2019 de pr\u00eea.\nE-i\u00e0nda, e-e-i\u00e0nda,e-e-e-i\u00e0nda ...e-\u00f2h\nE \u2018nta c\u00e0\u2019 de pr\u00eea chi ghe sai\u00e2\ninta c\u00e0\u2019 do Dr\u00eea ch\u2019o no l\u2019\u00e9 main\u00e2. \ng\u00e9nte de Lug\u00e0n, f\u00e0cce da mandil\u00e2\nqu\u00e9i che do lo\u00e0sso prefer\u00ecscian l\u2019\u00e2a,\nf\u00ecgge de fam\u00ecggia, \u00f6d\u00f4 de b\u00f3n,\nche ti peu ami\u00e2le s\u00e9nsa-o gond\u00f3n.\nE-i\u00e0nda...\nE a ste p\u00e0nse v\u00eaue c\u00f6se ghe dai\u00e2\nc\u00f6se da b\u00e9ive, c\u00f6se da mangi\u00e2:\nfrit\u00fba de pigneu, gi\u00e0nco de Portof\u00ecn,\n\u00e7erv\u00e9lle de b\u00e6 into m\u00e6ximo v\u00ecn,\nlaz\u00e0gne da fidi\u00e2 a-i qu\u00e0ttro t\u00f3cchi\npaci\u00fbgo in agrod\u00f4\u00e7e de l\u00eavre de c\u00f3ppi.\nE-i\u00e0nda...\nE \u2018n sci\u00e2 b\u00e0rca do v\u00ecn ghe naveghi\u00eamo in sc\u00ee sch\u00e9uggi,\nemigr\u00e0nti do r\u00eee co-i ci\u00f6i inti \u00e9uggi,\nf\u00ecn ch\u00f2-u mat\u00ecn cresci\u00e2 da po\u00e9ilo \u2018rech\u00e9ugge\nfr\u00e6 di gan\u00e9ufani e de f\u00ecgge,\nbac\u00e0n da c\u00f2rda m\u00e0rsa d\u2019\u00e6goa e de s\u00e2\nch\u2019a ne l\u00eega e a ne p\u00f2rta \u2019nte \u2019na cr\u00eauza de m\u00e2\nE-i\u00e0nda..."}
{"id": "29927", "revid": "12052", "url": "https://lij.wikipedia.org/wiki?curid=29927", "title": "Batist\u00eau d'Arbenga", "text": "U batist\u00eau d'Arbenga u l'\u00e8 in scitu de c\u00fcltu cat\u00f4licu, ch'u se tr\u00f6va intu c\u00f6 du sentru st\u00f2ricu arbenganese, inta ciasetta vixin au caruggiu dedic\u00e0u a Ninu Lamboglia. A strut\u00fca a l'\u00e8 culuc\u00e2 fra u veggiu palassu cum\u00fcn\u00e2le e a catedr\u00e2le de San Mich\u00ea Arc\u00e0ngeu.\nStoia e descrisiun.\nL'edifissiu u fa parte de testimunianse de l'epuca stoica tardu rumana-\u00e2tu mediev\u00e2le da sit\u00e0i de Arbenga e du so vastu terit\u00f4iu d'in g\u00eeu e u va a indic\u00e0 u strettu ligamme ch'u gh'ea in quell'epuca cu-u d\u00fccau de Milan. \nPe ste mutivasiun chi u batist\u00eau u l'\u00e8 cunscider\u00e0u \u00fcn di munumenti paleucristi\u00e0i ci\u00fc impurtanti e cunusci\u00fci de l'It\u00e0lia setentriun\u00e2le.\nSegundu serte funti a so custrusiun a l'\u00e8 avegn\u00fca d\u00fcante u rinuvamentu archuten\u00f4nicu e \u00fcrbanisticu vusci\u00fcu dau gener\u00e2le Custansu III ai t\u00e8mpi de l'Impeu Ruman, ma l'ipotexi au mumentu ci\u00fc asert\u00e2 a vegghe a d\u00e0tta de edificasiun fra a segunda met\u00e0i du seculu V e a primma metai di seculu VI. E funti, difatti, ponen rifer\u00ecse asc\u00ec a 'n batist\u00eau anc\u00f9 ci\u00fc antigu, du quale e sun stae ritruv\u00e0e e fundam\u00e8nta aa fin du XX seculu, lungu a spunda de dr\u00ecta da S\u00e8nta.\nSe p\u00f2 asedde au batist\u00eau atraversu ina sc\u00e2a, pusisiun\u00e2 in sciu lattu versu a catedr\u00e2le, ch' permette de chin\u00e0 a quellu ch'u l'\u00e9a u livellu da sit\u00e0i intu V seculu. A part\u00ec dau 2000, annu de custrusiun da scain\u00e2, u batist\u00eau u l'\u00e8 turn\u00e0u a uspit\u00e0 selebrasiun religiuse.\nA strut\u00fca a se presenta da l'esternu cu-ina ci\u00e0nta decagun\u00e2le inta parte ci\u00fc b\u00e0ssa, pe poi trasfurm\u00e2se inte 'na ci\u00e0nta utagun\u00e0le inta parte de surva, cun arc\u00e0e \u00f2rbe e barc\u00f9i sentin\u00e0i. A parte de sutta in realt\u00e0i a presenta sti dui latti in ci\u00fc pe adat\u00e0 meggiu l'edifissiu aa viabilit\u00e0i \u00fcrbana. \nL'internu u l'\u00e8 custitu\u00ecu difatti da \u00f6ttu latti cu-a pres\u00e8nsa de sfund\u00e0e nicchie quaddre\u00a0e a m\u00e8zzu serciu. Ste \u00fcrtime chi se faccian au de f\u00f6a cun barcui in pria aren\u00e2ia \"sgarb\u00e0i\". Dandu amentu ai st\u00fcddi cumpi\u00fci inti sti barcui u p\u00e2 che uriginaiam\u00e8nte se presentassen ci\u00fc alung\u00e0e e sulu d\u00fcante l'VIII seculu l'ean stae iss\u00e0e e ser\u00e0e da de transenne in aren\u00e2ia con decurasiun tipiche de l'arte lungubarda. \nI archi i sun sustegn\u00fci da p\u00fclv\u00ecn \"paralelepipedi\" ch'i funsiunan cumme mensule au de sutte de e quali se svil\u00fcppan culonne in pria c\u00f2rsa e capit\u00e8lli de st\u00eele curinsiu, cun 'na funsiun sulu de dec\u00f4u e nu purtante. \nSezze i sun i archetti ch'i surezzen l'utagun\u00e2le tamb\u00fcu superiure, curispundenti ae suttastanti nicchie e sustegn\u00fci da lesene. A cuvert\u00fca de legnu da cupula u l'\u00e8 u fr\u00fctu da rivixitasiun che l'axeva cumpi\u00fcu l'architettu Arfr\u00eadu d'Andr\u00e2de che intu XX seculu. Stu chi l'ha purt\u00e0u aa demulisiun de l'urigin\u00e2ia cupula de cruvet\u00fca, credendu ch'a fusse in \u00f2pea rinasciment\u00e2le e duccca nu ad\u00e0tta au stattu ant\u00ecgu du Batist\u00eau. St\u00fcddi ci\u00fc aprufund\u00eci l'ha stabil\u00ecu che inv\u00eace a cupula cacci\u00e2 z\u00fc a l'ea du periudu tardu ruman, dund'u s'ea duve\u00e2 a tecnica da scistemasi\u00f9n de \u00e0nfue inglub\u00e0e inta v\u00f4ta.\nInternu.\nL'internu du batist\u00eau u cunserva presiusi elem\u00e8nti fra e quali due tumbe culuc\u00e0e a l'ingressu, p\u00fce se quella aa dr\u00ecta a l'\u00e8 ina riprudusiun; sta chi a se p\u00f2 dat\u00e0 aturnu au 750 e a l'\u00e8 carateriz\u00e2 da decurasiun tipiche de l'arte lungub\u00e0rda e a l'uriginale a se cunserva asemme a \u00e2tre lastre de quell'epuca au museu diuces\u00e0n.\nAu sentru da sala a l'e presente l'uriginaia vasca utagun\u00e2le, duve\u00e2 pe u r\u00eetu du Bat\u00eaximu, mentre inte due nicchie scitu\u00e0e ai latti sun cunserv\u00e0e a funte batexim\u00e0le in marmu du XVI seculu e 'n \u00e2tra de epuca mediev\u00e2le, dund'u se p\u00f2 anc\u00f9 vegghe in afrescu rafig\u00fcante u Bat\u00eaximu de Ges\u00f9. \u00c2tri afreschi se ponen rintraci\u00e0 asc\u00ec in sce m\u00fcage, pe serti tr\u00e0tti.\nDe frunte a l'ingressu ina nicchia a presenta in musaicu dat\u00e0bile au VI seculu de grande interesse artisticu e ben cunserv\u00e2.\nU batez\u00e0u u l'ea tegn\u00fcu a ciumb\u00e2se inta vasca cu-u sguardu v\u00fbt\u00e0u versu sta nicchia l\u00ec; inta decurasiun se tr\u00f6va 'na s\u00e9ie de scimbulismu teulogici. U musaicu l'\u00e8 domin\u00e0u au sentru dau munugramma de Ges\u00f9 ser\u00e0u inte trei serci de diferenti dimensciun (scimbulu da Santiscima Trinit\u00e0i) ch'i i reportan e l\u00e9tere greghe \u00e0lfa e \u00f4mega, che inidican Diu cumme l'inissiu e a fin de t\u00fcttu.\nA ripetisiun de l\u00e9tere serciu pe serciu indica che t\u00fctte trei e persune da Trinit\u00e0i rapresentan D\u00eeu au m\u00e8ximu moddu. U Munugramma de Cr\u00ecstu u l'\u00e8 sircund\u00e0u da duzze cuumbe dirette versu in \u00e2tra furma riunda cun au sentru ina cruxe russa picina, antichiscimu scimbulu du mundu.\nA rappresentasi\u00f9n a v\u00f6 ricurd\u00e0 i duzze apostoli invi\u00e0i da Cristu a predic\u00e0 intu mondo e a battez\u00e2 intu numme du P\u00e0e, du F\u00ecu e du Sp\u00ecitu Santu. Da vegghe che a pa\u00f2lla cuumba, a g'ha in gregu u val\u00fb n\u00fcmeicu de 801, u stessu de due l\u00e9tere presedentemente mensciun\u00e0e. \nQuestu u sutulinea anc\u00f9 che i apostuli l'axevan risev\u00fcu u d\u00f2nu du Spiitu S\u00e0ntu, ch'u l'\u00e8 Diu.\nInta l\u00fcnetta au fundu se tr\u00f6van dui agn\u00e9lli ch'i se vixinan aa cruxe mentre sun a sc\u00f6 in sc'in pr\u00e0u, rapresentante u Parad\u00ecsu. \nSti li indican prubabilmente i Ebrei, populu da veggia ale\u00e0nsa e i Cristi\u00e0n, populu da n\u00f6va ale\u00e0nsa ch'i se g\u00eean versu a cruxe; st'\u00fcrtima a l'\u00e8 str\u00fcmentu de vit\u00f4ia e de gl\u00f2ria. In sciu fruntun l'\u00e8 p\u00f4i ripurt\u00e2 a d\u00eadica e i nummi de serti s\u00e0nti dinqu\u00e2li e reliquie l'ean cun t\u00fctta prubabilit\u00e0i cunserv\u00e0e intu pavimentu.\nU sfundu du musaicu presenta in s\u00ea stel\u00e0u, cun st\u00e8lle a \u00f6ttu punte, sircund\u00e0u da 'na curnixe de sci\u00f9e con \u00f6ttu petali. U n\u00fcmeu \u00f6ttu u l'\u00e8 ricurente, perch\u00e9 u rapresenta l'ut\u00e0vu d\u00ec: a dumenega, quande Cristu u vinse a morte cu-a resurresiun."}
{"id": "29928", "revid": "12052", "url": "https://lij.wikipedia.org/wiki?curid=29928", "title": "Marin County", "text": ""}
{"id": "29929", "revid": "12052", "url": "https://lij.wikipedia.org/wiki?curid=29929", "title": "L\u00ecsta de \u00e7it\u00e6 de l'Argent\u00ecnn-a", "text": "Sta p\u00e0gina chi a l'\u00e9 'na l\u00ecsta de \u00e7it\u00e6 de l'Argent\u00ecnn-a, ch'a l'incl\u00f9dde e \u00e7\u00e9nto \u00e7it\u00e6 ci\u00f9 inport\u00e0nti pe popola\u00e7i\u00f3n seg\u00f3ndo i d\u00e6ti p\u00f2-u 2010 (e \u00e0ree metropolit\u00e0nn-e no s\u00f3n conscider\u00e6)."}
{"id": "29954", "revid": "12052", "url": "https://lij.wikipedia.org/wiki?curid=29954", "title": "G\u00eaxa de S\u00e0n Benard\u00ecn (Z\u00eana)", "text": ""}
{"id": "29955", "revid": "12552", "url": "https://lij.wikipedia.org/wiki?curid=29955", "title": "Caltiera d'Ulmea", "text": "A caltie\u1e5ba d\u2019 Ulm\u00e8a \u1e5b\u00e8\u00e8 \u0161t\u00f4 \u00fcna d\u2019l c\u1ecb\u00fc\u2019 \u2018mpultonti f\u1e5bob\u1e5biche ch\u2019 u j\u2019\u00e8 \u0161t\u00e0 \u2018n Vol Tonno, ch\u2019 \u1e5b\u00f4 docciu t\u1e5b\u00e2vojju \u2018nt\u00fb N\u00f6v\u2019z\u00e8ntu.\n\u0160t\u014d\u1e5bia.\nIna p\u1e5bimma idea d\u2019 \u0161vil\u00fcppoa l' mpiontu \u2018nd\u00fc\u0161t\u1e5bioa, \u0161f\u1e5b\u00fct\u00e8ndu \u2018l risulse d\u2019 l\u2019 euva d\u2019 Tonno, \u1e5be\u1e5ba \u0161t\u00f4 p\u1e5b\u00fbp\u014d\u0161ta \u2018ntl\u2019 1890, quonde i di\u1e5bigenti d\u00e2 Caltie\u1e5ba sales\u0305c\u0305iona \u2018d Mathi (Ti\u1e5bin) j\u2019 e\u1e5bo vign\u1ecb\u00fc \u2018nt\u2019 Ulm\u00e8a p\u2019r ina p\u1e5bimma vis\u0305c\u0305ita, cumpagnoi da ina cumisc\u1ecbun d\u2019l cum\u00fcn, cun a coppu l'alua scendicu Dum\u00e9 Bo\u0161\u0161i. \nI p\u1e5bimmi rilievi i j\u2019 av\u00e8vo focci, dal Punte d\u2019 Nova fin a\u1e5ba ciona d\u2019 Bolchi. S\u2019majia ch\u00e8 \u00e8l p\u014d\u0161tu c\u1ecb\u00fc\u2019 adottu p\u2019l a cu\u0161t\u1e5buziun d\u2019l' \u2018mpiontu a fusse qu\u00e2 d\u2019l Is\u2019\u1e5ba M\u2019\u0292ona, lun ch\u2019 u j\u2019 e\u1e5ba \u0292\u00e0 \u2018n mi\u1e5bin, ch\u2019 l\u2019 e\u1e5ba d\u00ee f\u1e5baei Munatti. \u00c8l t\u1e5b\u00e2tative i n\u2019 e\u1e5bo \u2018ndoi a bun fin \u00e8 alau i t\u1e5bavoji i n\u2019 e\u1e5bo ch\u2019m\u2019nzoi.\nU \u0161vil\u00fcppu.\nDes\u0305c\u0305 oggni d\u014dppu, \u2018ntl 1900, l\u2019 \u2018n\u0292ignea Sciond\u1e5bu L\u00fb\u1e5benzetti, ch\u2019 l\u2019 av\u00e8va \u0292\u00e0 direttu i t\u1e5b\u00e2voji p\u2019l li f\u014dlti d\u2019 Nova, l\u2019 av\u00e8va tulna r\u2019pi\u00e0 l\u2019'idea d\u2019 foa in\u2019 \u2018mpiontu \u2018nd\u00fc\u0161t\u1e5boa \u00e8 pa\u1e5bau l\u2019av\u00e8va focciu no\u0161\u0161io ina p\u1e5bimma s\u00fbciet\u00e0: a \"Caltiera d\u2019 Tonno A. L\u00fb\u1e5benzetti &amp; C.\", ch\u00e8 p\u00f6\u00f6 a ge\u0161ti\u1e5b\u00e0 a caltie\u1e5ba.\nU \u0161tabilimentu \u2018n\u0161l \u0161punde d\u2019 Tonno l\u2019 \u00e8 \u0161t\u00e0 focciu sulu d\u014dppu \u00e8l 1902, onnu d\u00e2 cu\u0161t\u1e5b\u00fbziun d\u2019l canoa ch\u00e8, da\u1e5ba ci\u00fcsa, l\u2019 e\u1e5ba bun a doa a gi\u00fc\u0161ta f\u014dlza p\u2019l foa t\u1e5bavajioa l' \u2018mpiontu. Divelsci pad\u1e5bui d\u00ee p\u1e5boi, pe\u1e5b\u00f2, j\u2019 e\u1e5bo cunt\u1e5bo\u1e5bi a vend\u2019\u1e5bi a\u1e5ba caltie\u1e5ba, c\u014dsa ch\u00e8 \u1e5b\u2019 av\u00e8va f\u1e5b\u00ean\u00e0 a\ncu\u0161t\u1e5buziun d\u00e2 f\u1e5bob\u1e5bica.\nIna v\u014dta focciu a p\u1e5bimma polte d\u2019l fab\u1e5bicattu, \u2018ntl\u2019 1903 j\u2019 av\u00e8vo munt\u00e0 i p\u1e5bimmi machino\u1e5bi ch\u00e8 \u2018ntl\u2019 1904 j\u2019av\u00e8vo focciu sciultia \u00e8l p\u1e5bimmu f\u00f6jiu d\u2019 papea. A suciet\u00e0, \u2018ntl\u2019 1910 \u1e5b\u2019e\u1e5ba \u0161t\u00f4 \u0161pu\u0161t\u00f4 a Zena, p\u2019l ajioa i cuntatti cumelcioa. \u2018 N p\u014dcu tempu \u00e8l papea ch\u2019 u vigniva focciu \u2018nt\u00e2 paploi\u1e5ba u s\u2019 ch\u2019m\u2019nzova a vendo asc\u00ec \u2018nt\u00ee m\u2019lcoi egizioi \u00e8 in Asia.\nT\u00e8mpu d\u00e2 P\u1e5bimma Gu\u00e8ra Mundioa a paploi\u1e5ba \u1e5b\u2019 e\u1e5ba \u0161t\u00f4 cla\u0161ific\u00f4 cumme in \u0161tabilimentu aus\u0305c\u0305ilia\u1e5biu. D\u014dppu \u00e8l p\u1e5bimmu d\u014dppugu\u00e8ra in pe\u1e5biudu d\u2019 sci\u014dpe\u1e5bi \u00e8 p\u1e5b\u00fbte\u0161te d\u2019 j\u2019 upe\u1e5bai, l' av\u00e8va ralent\u00e0 a p\u1e5b\u00fbduziun c\u1ecb\u00fc\u2019 d\u2019 ina v\u014dta.\nFin\u00ee \u00e8l p\u1e5b\u00fbte\u0161te, \u1e5b\u2019 e\u1e5ba paltia ina n\u00f6va fase\np\u2019l lu \u0161tabilimentu, cun l'auv\u00e8lt\u00fcra velsu n\u00f6vi m\u2019lcoi e\u0161te\u1e5bi Nt\u2019l 1929 j\u2019 av\u00e8vo focciu fe\u0161ta p\u2019l i 25 oggni d\u2019 t\u1e5b\u00e2vojiu, p\u2019l l'ucas\u0305c\u0305iun j\u2019av\u00e8vo docciu d\u2019 j\u2019 aumenti ai dipendenti \u00e8 asc\u00ec d\u00ee s\u014ddi a j\u2019ope\u1e5be pie d\u2019 Ulm\u00e8a.\nNt\u00fb li\u0161tessu pe\u1e5biudu i veno \u2018ng\u1e5band\u00ee asc\u00ec i cabanui \u00e8 i \u2018n veno focci d\u00ee n\u00f6vi.\nNt\u00fb s\u2019cundu d\u014dppugu\u00e8ra u s\u2019e\u1e5ba fe\u0161tegi\u00e0 asc\u00ec \u00e8l zinquantes\u0305c\u0305imu \u2018nivelso\u1e5bi da\u1e5ba fundaziun, i s\u2019 e\u1e5bo r\u2019galoi d\u2019l midojie d\u2019oa p\u2019l quai ch\u2019 j\u2019 av\u00e8vo t\u1e5bavaji\u00e0 p\u2019l c\u1ecb\u00fc\u2019 tempu. L\u2019 Aminist\u1e5batua deleg\u00e0 d\u2019 alau, l\u2019e\u1e5ba l' \u2018n\u0292ignea Ma\u1e5biu Pioggiu.\nNtl\u2019 1955, u 17 d\u2019 av\u1e5bia, Pioggiu l\u2019 e\u1e5ba p\u1e5b\u00easente a\u1e5ba ce\u1e5bim\u014dnia d\u2019 inag\u00fc\u1e5baziun d\u2019 \u00fcna so\u1e5ba d\u2019l l'alau U\u0161pioa d\u2019 Ulm\u00e8a, ch\u2019 \u1e5b\u2019e\u1e5ba dedic\u00f4 a Rosita C. Pioggiu.\n\u2018Ntulnu al 1956 \u00e8l pelsunoa ch\u2019 u t\u1e5bavajiova a\u1e5ba paploi\u1e5ba l\u2019e\u1e5ba d\u2019 cilca 400 p\u2019lsune.\nDa \u0157a fin d\u00fb N\u00f6v'zentu a \u01b7\u00f6.\n'Nt\u00e2 s'cunda met\u00e0 d\u00fb N\u00f6v'zentu a f\u0157ob\u0157ica a va 'nc\u00f9 ben, almenu fin al 1974 quonde a congia n\u014dmme \u00e8 a ven \"Ormea SpA\".\n'Ntl' 1997 a Paploi\u0157a a ven ced\u00fca a l' 'n\u0292ign\u00e9a Spinoglio, ch' u cotta \u00e8l qu\u014dte \u00e8 u ven u n\u00f6vu amini\u0161t\u0157atua deleg\u00e0. Dui oggni d\u014dppu, cun u Regulamentu d'l Uniun Eurupea n. 1260 del 1999, ch'u vu\u0157\u00e8va r'lanzoa j' 'nd\u00fc\u0161t\u0157ie 'n crisi, \u00e8l cum\u00fcn d' Ulm\u00e8a \u00e8 a n\u00f6va suciet\u00e0, j' e\u0157o r'sci\u00fc\u00fc ad av\u00e8a I s\u014ddi p'l a r'\u0161t\u0157\u00fct\u00fcraziun d'l 'npiontu.\n'Nt\u00fb 2002, \u00e8l Cum\u00fcn,u cotta I cabanui p\u00f6\u00f6 cunce\u0161\u0161i 'n aficciu a\u0157a n\u00f6va \"Cartotecnica di Ormea SpA\". Da qu\u00e2 mumentu u t\u0157avojiu u ven d'lungu ci\u00fc' dr\u00fcu \u00e8 'nt\u00fb 2008 \u00e8l d\u00fb 'mp\u0157ese (Cartotecnica di Ormea e Ormea SpA) I v\u00e8no liquidoi, scundu \u00e8l p\u0157uced\u00fc\u0157e cunculdoi da u t\u0157ibinoa 'd Mundu\u00ec.\n'N seguitu al falimentu d' t\u00fctte \u00e8 d\u00fb \u00e8l suciet\u00e0 i fab\u0157icoi, u\u0157amai abandunoi, vi\u0161tu ch\u00e8 \u00e8l ci\u00fc' tonte mochine d\u00e2 linea d' p\u0157uduziun j' e\u0157o \u0161toi \u0161'v'nd\u00fc\u00fc a j' indioi, I sun \u0161toi pasoi dal cum\u00fcn a\u0157a suciet\u00e0 Acqua 430, che 'nt\u00fb 2014, d\u014dppu avea vagn\u00e0 \u00e8l bondu p\u0157\u00fbviso\u0157iu a s' \u00e8 'mpegn\u00f4 nt' u setua d'l biomasse.\n'Nc\u00f9 p\u0157imma a tilbina elet\u0157ica ch' a n' s' p\u00e8va gavoa d' l\u00ec l'e\u0157a \u0161t\u00e0 docciu a 'n sugetto t\u00e8lzu (Ebis Energia d'Pulno\u0161\u0161e)."}
{"id": "29957", "revid": "12052", "url": "https://lij.wikipedia.org/wiki?curid=29957", "title": "Ulmio\u0161-cu", "text": ""}
{"id": "29958", "revid": "12052", "url": "https://lij.wikipedia.org/wiki?curid=29958", "title": "Ajas\u00ecn", "text": ""}
{"id": "29959", "revid": "1211", "url": "https://lij.wikipedia.org/wiki?curid=29959", "title": "Saraj\u00e8vo", "text": ""}
{"id": "29961", "revid": "12052", "url": "https://lij.wikipedia.org/wiki?curid=29961", "title": "Stefanija Ivanivna Turkevy\u010d-Lukijanovy\u010d", "text": "Stefanija Ivanivna Turkevy\u010d-Lukijanovy\u010d (in ucr\u00e0ino: \u0421\u0442\u0435\u0444\u0430\u043d\u0456\u044f \u0406\u0432\u0430\u043d\u0456\u0432\u043d\u0430 \u0422\u0443\u0440\u043a\u0435\u0432\u0438\u0447-\u041b\u0443\u043a\u0456\u044f\u043d\u043e\u0432\u0438\u0447; scrit\u00fba ingl\u00e9ize: Stefania Turkewich-Lukianovych; Le\u00f2poli, a-i 25 d'Arv\u00ee do 1898 - Cambridge, a-i 8 d'Arv\u00ee do 1977).\nA l'\u00e9 st\u00e6ta 'na conpoxit\u00f4a, pian\u00ecsta, muxic\u00ecsta ucr\u00e0ina, riconosci\u00fba c\u00f3mme pr\u00ecmma d\u00f2nna conpoxit\u00f4a do s\u00f2 p\u00e0ize. \nVitta.\nE s\u00f2 \u00f2pere s\u00f3n st\u00e6te proib\u00eee in Ucr\u00e0ina da l'Uni\u00f3n Sovi\u00e9tica. A Stef\u00e0nia a l'\u00e0 comens\u00f2u i s\u00f2 st\u00f9ddi muxic\u00e2li co-o Vasyl Barvinsky. Da-o 1914 a-o 1916 a l'\u00e0 studi\u00f2u a Vi\u00e9nna c\u00f3mme pian\u00ecsta co-o Vil\u00e9m Kurz. D\u00f2ppo a pr\u00ecmma go\u00e6ra mondi\u00e2le a l'\u00e0 contino\u00f2u i s\u00f2 st\u00f9ddi a l'Universcit\u00e6 de Le\u00f2poli con l'Adolf Chybi\u0144ski, e a l'\u00e0 frequent\u00f2u asc\u00ec e s\u00f2 le\u00e7io\u00ecn de teor\u00eea da m\u00f9xica a-o Conservat\u00f6io de Le\u00f2poli. Into 1919 a l'\u00e0 conp\u00f2sto a s\u00f2 pr\u00ecmma \u00f2pera muxic\u00e2le, a Liturg\u00eea (\u041b\u0456\u0442\u0443\u0440\u0433\u0456\u044e), sun\u00e2 ci\u00f9 v\u00f2tte inta Catedr\u00e2le de S\u00e0n Z\u00f2rzo a Le\u00f2poli.\nInto 1921 a s'\u00e9 trasfer\u00eea a Vi\u00e9nna, dond'a l'\u00e0 posci\u00fbo studi\u00e2 co-o Guido Adler a l\u2019Universcit\u00e6 e co-o Joseph Marx a l'Universcit\u00e6 pi-\u00e2 M\u00f9xica e-e \u00c0rte interpretat\u00eeve, d\u00f3nde a s'\u00e9 laore\u00e2 into 1923 co-in dipl\u00f6ma da insegn\u00e0nte. Into 1925 a s'\u00e9 mai\u00e2 co-o Robert Lisovskyi e con l\u00ea a l'\u00e0 and\u00e6ta a Berl\u00ecn dond'a l'\u00e9 visci\u00fba da-o 1927 a-o 1930 e a l'\u00e0 studi\u00f2u con l'Arnold Sch\u00f6nberg e co-o Franz Schreker. Inte sto per\u00eeodo l'\u00e9 nasci\u00fbo s\u00f2 f\u00ecggia a Zoya (\u0417\u043e\u044f). Into 1930 a l'\u00e9 and\u00e6ta a Pr\u00e2ga inta Cecoslov\u00e0chia, dond'a l'\u00e0 studi\u00f2u co-o Zden\u011bk Nejedl\u00fd a l'Universcit\u00e6 Carol\u00ecnn-a e con l'Otakar \u0160\u00edn a-o Conservat\u00f6io de Pr\u00e2ga. A l'\u00e0 aprofond\u00eeo a conpoxi\u00e7i\u00f3n asc\u00ec co-o V\u00edt\u011bzslav Nov\u00e1k a l'Acad\u00e9mia de m\u00f9xica. Inte l'\u00f6t\u00f9nno do 1933 a l'\u00e0 insegn\u00f2u pianof\u00f2rte e a l'\u00e9 divent\u00e2 pian\u00ecsta aconpagnat\u00f4 a-o Conservat\u00f6io de Pr\u00e2ga. Into 1934 a l'\u00e0 disc\u00f9sso a s\u00f2 t\u00eaxi in sci\u00f4 \"Folcl\u00f4re ucr\u00e0ino inte \u00f2pere r\u00f9sce\", e a l'\u00e0 pigi\u00f2u o dotor\u00e2to in muxicolog\u00eea inta L\u00ecbera Universcit\u00e6 Ucr\u00e0ina de Pr\u00e2ga. A l'\u00e9 cosc\u00ec divent\u00e2 a pr\u00ecmma d\u00f2nna da Gal\u00ec\u00e7ia (che al\u00f4a a l'\u00eaa inta Pol\u00f2nia) a pigi\u00e2 'n dotor\u00e2to de ri\u00e7\u00e8rca.\nInte l'\u00f6t\u00f9nno do 1939, d\u00f2ppo chi-\u00e2 R\u00f9scia a l'\u00e0 \u00f2cup\u00f2u l'Ucr\u00e0ina de pon\u00e9nte, a Stef\u00e0nia a l'\u00e9 st\u00e6ta d\u00eauvi\u00e2 c\u00f3mme institut\u00f4 e pr\u00ecmmo viol\u00ecn a-o Ti\u00e2tro de l'\u00d2pera de Le\u00f2poli e da-o 1940 a-o 1941 a l\u2019\u00e9 st\u00e6ta profes\u00f4 asoci\u00f2u a-o Conservat\u00f6io. D\u00f2ppo ch\u00f2-u Conservat\u00f6io, con l'\u00f2cupa\u00e7i\u00f3n ted\u00e9sca, o l'\u00e9 st\u00e6to ser\u00f2u, a l'\u00e0 contino\u00f2u a insegn\u00e2 a-a Sch\u00eaua Stat\u00e2le de M\u00f9xica. Inta primav\u00e9ia do 1944 a l'\u00e0 lasci\u00f2u Le\u00f2poli pe Vi\u00e9nna. Scap\u00e2 da-i sovi\u00e9tichi, into 1946 a l'\u00e9 and\u00e6ta a st\u00e2 inte l'\u00c0ostria meridion\u00e2le e da li in It\u00e0lia, d\u00f3nde o s\u00f2 seg\u00f3ndo mar\u00eeo, o Nartsiz Lukyanovich, o l'\u00eaa m\u00eago sott'a-o com\u00e0ndo ingl\u00e9ize.\nInte l'\u00f6t\u00f9nno do 1946 a Stef\u00e0nia a l'\u00e9 and\u00e6ta a st\u00e2 into R\u00e9gno Un\u00eeo dond'a l'\u00e9 visci\u00fba a Brighton (1947-1951), a L\u00f3ndra (1951-1952), a Barrow Gurney (vix\u00ecn a Bristol) (1952-1962), a Belfast (Irl\u00e0nda do N\u00f2rd) (1962-1973) e Cambridge (da-o 1973).\nA-a f\u00ecn di \u00e0nni quar\u00e0nta a s'\u00e9 m\u00ecssa t\u00f3rna a conp\u00f3nn-e. De manim\u00e0n a l'\u00e0 sun\u00f2u t\u00f3rna in p\u00f9blico c\u00f3mme pian\u00ecsta, in particol\u00e2 into 1957 inte 'na s\u00e9rie de con\u00e7\u00e8rti inte comunit\u00e6 ucr\u00e0ine in Inghilt\u00e6ra e into 1959 inte 'n conc\u00e8rto de m\u00f9xica pe pianof\u00f2rte a Bristol. A l'\u00eaa m\u00e9nbro da \"British Society of Women-Composers and Musicians\" (ch'a l'\u00e9 exist\u00eea sc\u00ecnn-a-o 1972).\nA s\u00f2 \u00f2pera \"Cuore di Oksana\" a l'\u00e9 st\u00e6ta sun\u00e2 inta Centennial Concert Hall de Winnipeg (C\u00e0nada) into 1970 sott'a-a dire\u00e7i\u00f3n art\u00ecstica de s\u00f2 seu Irena Turkevycz-Martynec.\nD\u00f2ppo av\u00e9i contino\u00f2u a conp\u00f3nne pe t\u00f9tti i \u00e0nni '70, a Stefania Turkewich a l'\u00e9 m\u00f2rta a-i 8 d'Arv\u00ee do 1977 a Cambridge, in Inghilt\u00e6ra."}
{"id": "29963", "revid": "12052", "url": "https://lij.wikipedia.org/wiki?curid=29963", "title": "Lemmi", "text": "Lemmi l'\u00e9 'na fra\u00e7i\u00f3n id Grund\u00f9nn-a inta b\u00f2ssa val Burb\u00e0ia. Gh'\u00e9 sette abitanti."}
{"id": "29964", "revid": "12552", "url": "https://lij.wikipedia.org/wiki?curid=29964", "title": "Festival de San Zorzo", "text": ""}
{"id": "29966", "revid": "12052", "url": "https://lij.wikipedia.org/wiki?curid=29966", "title": "ISBN", "text": "L'ISBN (s\u00eegla pe International Standard Book Number, \u00f6 s\u00e6 N\u00f9mero de L\u00ecbbro St\u00e0ndard Interna\u00e7ion\u00e2le) o l'\u00e9 'n indentificat\u00f4 num\u00e9rico comerci\u00e2le pe-i l\u00ecbbri, in teor\u00eea \u00f9nico pe ciasched\u00f9n de qu\u00e9sti. I edito\u00ee d\u00eavan acat\u00e2 o c\u00f2dice ISBN da 'n'inpr\u00e9iza lig\u00e2 a l'Agen\u00e7\u00eea Interna\u00e7ion\u00e2le ISBN.\nDe s\u00f2lito, 'n ISBN o v\u00eagne asegn\u00f2u a ciasched\u00f9nn-a edi\u00e7i\u00f3n e a \u00f2gni vari\u00e0nte (de f\u00eaua de rist\u00e0npe) de 'n \u00e7\u00e8rto l\u00ecbbro. Prez\u00e9npio, e verscio\u00ecn e-book, con covert\u00ecnn-a de pap\u00ea \u00f2p\u00fb con covert\u00ecnn-a r\u00e9dena da m\u00e6xima publica\u00e7i\u00f3n avi\u00e0n tr\u00e9i c\u00f2dichi ISBN desp\u00e6gi. L'ISBN, se asegn\u00f2u pr\u00ecmma do 2007, o l'\u00e9 form\u00f2u de d\u00eaxe c\u00eefre, pe c\u00f3ntra, a part\u00ee da-o pr\u00ecmmo de zen\u00e2 de qu\u00e9llo \u00e0nno, e c\u00eefre s\u00f3n st\u00e6te aoment\u00e6 a tr\u00e9zze. A man\u00eaa d'\u00f2tegn\u00ee 'n c\u00f2dice ISBN a l'\u00e9 spec\u00ecfica de \u00f2gni na\u00e7i\u00f3n e a peu cangi\u00e2 da 'n P\u00e0ize a 'n \u00e2tro, de sp\u00e9sso in sci\u00e2 b\u00e2ze de dimenscio\u00ecn de l'ind\u00f9stria de stanp\u00e0ie inte qu\u00e9lla na\u00e7i\u00f3n.\nO pr\u00ecmmo form\u00e2to de l'identificat\u00f4 ISBN o l'\u00e9 st\u00e6to cre\u00f2u into 1967, in sci\u00e2 b\u00e2ze do v\u00eagio Standard Book Numbering (SBN) a n\u00eauve c\u00eefre, svilup\u00f2u inte l'\u00e0nno pr\u00ecmma. O form\u00e2to a d\u00eaxe c\u00eefre o l'\u00e9 st\u00e6to svilup\u00f2u da l'\u00d2rganiza\u00e7i\u00f3n Interna\u00e7ion\u00e2le pi-\u00e2 Standardiza\u00e7i\u00f3n (ISO) e public\u00f2u into 1970 c\u00f3mme st\u00e0ndard interna\u00e7ion\u00e2le ISO 2108, co-o v\u00eagio c\u00f2dice SBN a n\u00eauve c\u00eefre ch'o peu \u00ease convert\u00eeo a l'ISBN azonz\u00e9ndoghe a c\u00eefra \"0\" depo\u00ee a t\u00f9tte e \u00e2tre.\nD\u00e6to che i l\u00ecbbri st\u00e0np\u00e6 in pr\u00f2pio de sp\u00e9sso s\u00f3n s\u00e9nsa o c\u00f2dice ISBN, de v\u00f2tte o peu suc\u00eade che l'Agen\u00e7\u00eea Interna\u00e7ion\u00e2le ISBN ghe ne d\u00e0gghe un de s\u00f2 ini\u00e7iat\u00eeva.\n'N \u00e2tro identificat\u00f4, l'International Standard Serial Number (ISSN), o l'\u00e9 pe c\u00f3ntra d\u00eauvi\u00f2u pe identific\u00e2 e publica\u00e7io\u00ecn peri\u00f2diche c\u00f3mme rev\u00ecste e giorn\u00e2li. Pe-i spart\u00eei muxic\u00e2li gh'\u00e9 pe c\u00f3ntra l'International Standard Music Number (ISMN).\nSt\u00f6ia.\nO Standard Book Number (SBN) o l'\u00e9 'n scist\u00eama comerci\u00e2le ch'o l'ad\u00eauvia 'n c\u00f2dice de n\u00eauve c\u00eefre pe identific\u00e2 i l\u00ecbbri. O l'\u00e9 st\u00e6to cre\u00f2u da-o Gordon Foster, profes\u00f4 em\u00earito de stat\u00ecstica do Trinity College de Dubl\u00ecn, pi-\u00e2 libr\u00e0ia WHSmith e \u00e2tre bit\u00eaghe inte l'\u00e0nno 1965. O form\u00e2to d'identifica\u00e7i\u00f3n ISBN o l'\u00e9 st\u00e6to pe c\u00f3ntra invent\u00f2u into 1967 da l'ingl\u00e9ize David Whitaker (sorvenomin\u00f2u o \"Po\u00e6 de l'ISBN\") e, inti St\u00e2ti Un\u00eei inte l'\u00e0nno a vegn\u00ee, da l'Emery Koltay, ch'o diventi\u00e2 o diret\u00f4 de l'agen\u00e7\u00eea americ\u00e0nn-a ISBN R. R. Bowker.\nO form\u00e2to ISBN a d\u00eaxe c\u00eefre o l'\u00e9 st\u00e6to svilup\u00f2u da l'\u00d2rganiza\u00e7i\u00f3n Interna\u00e7ion\u00e2le pi-\u00e2 Standardiza\u00e7i\u00f3n (ISO) e public\u00f2u into 1970 c\u00f3mme st\u00e0ndard interna\u00e7ion\u00e2le ISO 2108, co-o R\u00e9gno Un\u00eeo ch'o l'\u00e0 per\u00f2 contino\u00f2u a d\u00eauvi\u00e2 o c\u00f2dice SBN a n\u00eauve c\u00eefre sc\u00ecnn-a-o 1974. L'ISO a l'\u00e0 d\u00f3nca nomin\u00f2u l'International ISBN Agency c\u00f3mme outorit\u00e6 de registra\u00e7i\u00f3n pe l'ISBN inte t\u00f9tto o m\u00f3ndo e o st\u00e0ndard ISBN o s'\u00e9 cosc\u00ec svilup\u00f2u sott'a-o contr\u00f2llo de l'ISO Technical Committee 46/Subcommittee 9 (TC 46/SC 9). O serv\u00ec\u00e7io de l'ISO in sci\u00e2 R\u00e6 o fa per\u00f2 riferim\u00e9nto s\u00f4lo a-e publica\u00e7io\u00ecn da-o 1978.\n'N SBN o peu \u00ease convert\u00eeo inte 'n ISBN azonz\u00e9ndoghe a c\u00eefra \"0\" depo\u00ee a t\u00f9tte e \u00e2tre. Prez\u00e9npio, inta seg\u00f3nda edi\u00e7i\u00f3n de \"Mr. J. G. Reeder Returns\", public\u00e2 da Hodder into 1965, gh'\u00eaa o c\u00f2dice SBN 340 01381 8, con \"340\" ch'o l'\u00e9 o c\u00f2dice de l'edit\u00f4, \"01381\" ch'o l'\u00e9 o n\u00f9mero de s\u00e9rie \u00e7ern\u00fbo da l'edit\u00f4 e \"8\" ch'a l'\u00e9 a c\u00eefra de contr\u00f2llo. Met\u00e9ndoghe 'n z\u00earo de ci\u00f9, o c\u00f2dice o l'\u00e9 st\u00e6to convert\u00eeo inte l'ISBN 0-340-01381-8 s\u00e9nsa av\u00e9i de bez\u00e9ugno de calcol\u00e2 t\u00f3rna a c\u00eefra de contr\u00f2llo. \u00c7\u00e8rti edito\u00ee, c\u00f3mme Ballantine Books, de v\u00f2tte d\u00eauvi\u00e2van di SBN a d\u00f3zze c\u00eefre, co-e \u00f9rtime tr\u00e6 ch'\u00eaan p\u00e6ge a-o pr\u00eaxo do l\u00ecbbro: prez\u00e9npio, \"Woodstock Handmade Houses\" o l'\u00e0iva 'n Standard Book Number a d\u00f3zze c\u00eefre de 345-24223-8-595 (con SBN v\u00e0lido ch'o l'\u00eaa d\u00f3nca 345-24223-8 e ISBN 0-345-24223-8), indic\u00e0ndo o pr\u00eaxo de 5,95 d\u00f2lari.\nA part\u00ee da-o pr\u00ecmmo de zen\u00e2 do 2007, i c\u00f2dichi ISBN s\u00f3n form\u00e6 de tr\u00e9zze c\u00eefre, 'n form\u00e2to ch'o l'\u00e9 conpat\u00ecbile con qu\u00e9lli de l'European Article Number (EAN) de \"Libbrol\u00e0ndia\", ch'\u00e0n tr\u00e9zze c\u00eefre l\u00ea asc\u00ec.\nCarater\u00ecstiche.\nA \u00f2gni edi\u00e7i\u00f3n e s\u00f2 vari\u00e0nte (de f\u00eaua de rist\u00e0npe) de 'na \u00e7\u00e8rta publica\u00e7i\u00f3n ghe v\u00eagne asegn\u00f2u 'n ISBN difer\u00e9nte. Prez\u00e9npio, 'n'edi\u00e7i\u00f3n e-book, 'n \u00f2udiolibbro, a versci\u00f3n con covert\u00ecnn-a de pap\u00ea e qu\u00e9lla con covert\u00ecnn-a r\u00e9dena do m\u00e6ximo l\u00ecbbro avi\u00e0n t\u00f9tte 'n ISBN desp\u00e6gio. L'ISBN o l'\u00e9 form\u00f2u de tr\u00e9zze c\u00eefre se asegn\u00f2u a part\u00ee da-o pr\u00ecmmo de zen\u00e2 do 2007, sed\u00f3nca o l'\u00e9 identific\u00f2u da-o c\u00f2dice a d\u00eaxe c\u00eefre. 'N ISBN o l'\u00e9 form\u00f2u de qu\u00e0ttro (into c\u00e2xo o s\u00e9gge 'n ISBN a d\u00eaxe c\u00eefre) \u00f2p\u00fb de \u00e7\u00ecnque (pe 'n ISBN a tr\u00e9zze c\u00eefre) p\u00e0rte.\nInta qu\u00ecnta se\u00e7i\u00f3n do mano\u00e2le d'\u00fbzo ofi\u00e7i\u00e2 de l'Agen\u00e7\u00eea Interna\u00e7ion\u00e2le ISBN gh'\u00e9 descr\u00eeta a strut\u00fba de 'n ISBN a tr\u00e9zze c\u00eefre inte sto m\u00f2ddo chi:\n'N ISBN a tr\u00e9zze c\u00eefre o peu \u00ease d\u00f3nca separ\u00f2u inte s\u00f2 \u00e7\u00ecnque p\u00e0rte e, pe conven\u00e7i\u00f3n, qu\u00e9sto o peu \u00ease f\u00e6to co-in sp\u00e0\u00e7io \u00f2p\u00fb 'n trat\u00ecn tra \u00f2gni bl\u00f2cco. Inte 'n m\u00f2ddo sc\u00ecmile, 'n c\u00f2dice ISBN a d\u00eaxe c\u00eefre o peu \u00ease separ\u00f2u inti s\u00f2 qu\u00e0ttro bl\u00f2cchi (i m\u00e6ximi de l'ISBN-13 de f\u00eaua do pref\u00ecsso GS1) pe m\u00eazo de sp\u00e0\u00e7\u00e7i \u00f2 trat\u00ecn. Inta pr\u00e0tica, o no l'\u00e9 go\u00e6i f\u00e0\u00e7ile separ\u00e2 coretam\u00e9nte 'n \u00e7\u00e8rto ISBN apr\u00eauvo a-o f\u00e6to che no gh'\u00e9 t\u00f9tte e v\u00f2tte o m\u00e6ximo n\u00f9mero de c\u00eefre inte \u00f2gni bl\u00f2cco.\nProc\u00e8sso d'emisci\u00f3n.\nO proc\u00e8sso pe l'emisci\u00f3n de 'n ISBN o l'\u00e9 spec\u00ecfico pe \u00f2gni na\u00e7i\u00f3n; def\u00e6ti i c\u00f2dichi v\u00eagnan rilasci\u00e6 da l'agen\u00e7\u00eea de registra\u00e7i\u00f3n ISBN respons\u00e0bile p\u00f2-u s\u00f2 st\u00e2to o terit\u00f6io, indipendentem\u00e9nte da-a l\u00e9ngoa de publica\u00e7i\u00f3n. I interv\u00e0lli de ISBN asegn\u00e6 a 'na \u00e7\u00e8rta na\u00e7i\u00f3n s\u00f3n dec\u00eexi in sci\u00e2 b\u00e2ze do prof\u00ee editori\u00e2le do p\u00e0ize in questi\u00f3n, vari\u00e0ndo d\u00f3nca in rela\u00e7i\u00f3n do n\u00f9mero di l\u00ecbbri e do n\u00f9mero, do t\u00eepo e de dimenscio\u00ecn di edito\u00ee at\u00eevi. D\u00f6tr\u00e6 agen\u00e7\u00eee de registra\u00e7i\u00f3n ISBN \u00e0n a s\u00f2 s\u00eade inte de bibliot\u00eache na\u00e7ion\u00e2li \u00f2 dr\u00e9nto a di minist\u00eari da colt\u00fba e d\u00f3nca l'\u00e9 posc\u00ecbile che s\u00e9ggian finan\u00e7i\u00e6 diretam\u00e9nte da-o gov\u00e8rno pe sostegn\u00ee i pr\u00f2ppi serv\u00ec\u00e7\u00e7i. Inti \u00e2tri c\u00e2xi o serv\u00ec\u00e7io de registra\u00e7i\u00f3n ISBN o l'\u00e9 forn\u00eeo da \u00f2rganiza\u00e7io\u00ecn c\u00f3mme qu\u00e9lle di fornito\u00ee de d\u00e6ti bibliogr\u00e0fichi, che no s\u00f3n pe c\u00f3ntra finan\u00e7i\u00e6 da-i gov\u00e8rni.\nA l\u00ecsta conpl\u00eata de agen\u00e7\u00eee ISBN a l'\u00e9 dispon\u00ecbile into sc\u00eeto de l'Agen\u00e7\u00eea Interna\u00e7ion\u00e2le ISBN. Tra e v\u00e0rie agen\u00e7\u00eee, se p\u00eauan aregoard\u00e2:\nGr\u00f9ppo de registra\u00e7i\u00f3n.\nL'elem\u00e9nto do gr\u00f9ppo de registra\u00e7i\u00f3n ISBN o l'\u00e9 'n n\u00f9mero da unn-a a \u00e7\u00ecnque c\u00eefre ch'o l'\u00e9 v\u00e0lido s\u00f4lo co-in \u00e7\u00e8rto elem\u00e9nto de pref\u00ecsso (de s\u00f2lito 978 \u00f2 979) e o peu \u00ease separ\u00f2u con di trat\u00ecn, c\u00f3mme, prez\u00e9npio, \"978-1-...\". A \u00f2gni m\u00f2ddo, inta ci\u00f9 p\u00e0rte di c\u00e2xi i gr\u00f9ppi de registra\u00e7i\u00f3n s\u00f3n st\u00e6ti asegn\u00e6 sott'a-o pref\u00ecsso 978. Con l'elem\u00e9nto 978 i gr\u00f9ppi de registra\u00e7i\u00f3n ci\u00f9 inport\u00e0nti, \u00f6 s\u00e6 qu\u00e9lli co-ina s\u00f4la c\u00eefra, s\u00f3n: 0 e 1 pe-e na\u00e7io\u00ecn de l\u00e9ngoa ingl\u00e9ize, 2 pe qu\u00e9lle de l\u00e9ngoa fran\u00e7\u00e9ize, 3 pi-\u00e2 l\u00e9ngoa ted\u00e9sca, 4 p\u00f2-u Giap\u00f3n, 5 pe-e na\u00e7io\u00ecn de l\u00e9ngoa r\u00f9scia e 7 pi-\u00e2 Rep\u00f9brica Popol\u00e2re Cin\u00e9ize. Tra i gr\u00f9ppi de registra\u00e7i\u00f3n a \u00e7\u00ecnque c\u00eefre gh'\u00e9, prez\u00e9npio, 99936, d\u00eauvi\u00f2u da-o Bhutan. In particol\u00e2, i gr\u00f9ppi de registra\u00e7i\u00f3n asegn\u00e6 s\u00f3n t\u00f9tti qu\u00e9lli di interv\u00e0lli 0-5, 7, 65, 80-94, 600-625, 950-989, 9917-9989 e 99901-99983 con, de s\u00f2lito, i l\u00ecbbri p\u00f9blich\u00e6 inte l\u00e9ngoe m\u00eano dif\u00fbze che \u00e0n i elem\u00e9nti de gr\u00f9ppo ci\u00f9 l\u00f3nghi.\nCo-o pref\u00ecsso 979, o gr\u00f9ppo de registra\u00e7i\u00f3n 0 o l'\u00e9 riserv\u00f2u pi-\u00e2 conpat\u00ecbilit\u00e6 con l'International Standard Music Number (ISMN) scib\u00e9n che, de s\u00f2lito, a ste publica\u00e7io\u00ecn chi o no v\u00eagne m\u00e2i asegn\u00f2u 'n ISBN. Tra i gr\u00f9ppi de registra\u00e7i\u00f3n dr\u00e9nto a l'elem\u00e9nto de pref\u00ecsso 979 qu\u00e9lli che s\u00f3n st\u00e6ti asegn\u00e6 s\u00f3n: 8 pe-i St\u00e2ti Un\u00eei, 10 pi-\u00e2 Fr\u00e0nsa, 11 pi-\u00e2 Rep\u00f9brica de Cor\u00eaa e 12 pe l'It\u00e0lia.\nPe c\u00f3ntra, o Standard Book Number (SBN) \u00f2rigin\u00e2le a n\u00eauve c\u00eefre o no l'\u00e0iva 'n identificat\u00f4 do gr\u00f9ppo de registra\u00e7i\u00f3n; a \u00f2gni m\u00f2ddo azonz\u00e9ndoghe 'n z\u00earo de pref\u00ecsso se avi\u00e2 'n ISBN-10 v\u00e0lido.\nGr\u00f9ppo do registr\u00e0nte.\nL'agen\u00e7\u00eea na\u00e7ion\u00e2le ISBN a forn\u00ecsce a l'edit\u00f4 'n elem\u00e9nto p\u00f2-u sog\u00e8tto ch'o fa a registra\u00e7i\u00f3n e 'na s\u00e9rie de ISBN dr\u00e9nto a sto elem\u00e9nto chi; l'edit\u00f4 o l'as\u00e9gna d\u00f3nca un di ISBN a ciasched\u00f9n di s\u00f2 l\u00ecbbri. Inta ci\u00f9 p\u00e0rte de na\u00e7io\u00ecn l'edit\u00f4 o no l'\u00e9 a \u00f2gni m\u00f2ddo \u00f2blig\u00f2u pe l\u00e9zze a asegn\u00e2 'n ISBN a-e s\u00f2 publica\u00e7io\u00ecn, scib\u00e9n che inte gr\u00e9nde libr\u00e0ie s\u00f3n trat\u00e6 s\u00f4lo qu\u00e9lle publica\u00e7io\u00ecn a-e qu\u00e6 o l'\u00e9 st\u00e6to asegn\u00f2u un de sti c\u00f2dichi chi.\nC\u00f3mme sc\u00ecntexi, a v\u00eagne public\u00e2 'na l\u00ecsta di 900.000 c\u00f2dichi edit\u00f4 asegn\u00e6 asc\u00ec, ch'a peu \u00ease ordin\u00e2 inte 'na f\u00f3rma de l\u00ecbbro. O sc\u00eeto d'Intern\u00e9tte de l'agen\u00e7\u00eea ISBN o no forn\u00ecsce per\u00f2 di scist\u00eami de b\u00e0dda pe f\u00e2 'na ri\u00e7\u00e8rca di c\u00f2dichi edit\u00f4; a \u00f2gni m\u00f2ddo s\u00f3n st\u00e6ti conpil\u00e6 di el\u00e9nchi par\u00e7i\u00e2li, sp\u00e9cce da-i cat\u00e0loghi de bibliot\u00eache, pe-i do\u00ee gr\u00f9ppi in l\u00e9ngoa ingl\u00e9ize, \u00f6 s\u00e6 qu\u00e9lli con identificat\u00f4 p\u00e6gio a 0 \u00f2p\u00fb a 1.\nI edito\u00ee \u00f2t\u00eagnan di bl\u00f2cchi de ISBN, da-e dimenscio\u00ecn che s\u00f3n valut\u00e6 in sci\u00e2 b\u00e2ze di bez\u00e9ugni de l'edit\u00f4 m\u00e6ximo: prez\u00e9npio qu\u00e9lli ci\u00f9 pic\u00ecn \u00f2tegni\u00e0n 'n ISBN de unn-a \u00f2 ci\u00f9 c\u00eefre pe l'identificat\u00f4 do gr\u00f9ppo de registra\u00e7i\u00f3n, d\u00f6tr\u00e6 c\u00eefre p\u00f2-u sog\u00e8tto ch'o fa a registra\u00e7i\u00f3n e 'na c\u00eefra s\u00e9ncia pe l'elem\u00e9nto de publica\u00e7i\u00f3n. C\u00f3mme o l'\u00e0 fin\u00eeo de d\u00eauvi\u00e2 o s\u00f2 bl\u00f2cco de ISBN, l'edit\u00f4 o peu ri\u00e7\u00e9ive 'n \u00e2tro gr\u00f9ppo de c\u00f2dichi ISBN, co-in elem\u00e9nto do registr\u00e0nte difer\u00e9nte; d\u00f3nca l'\u00e9 posc\u00ecbile che o m\u00e6ximo edit\u00f4 o l'\u00e0gge ci\u00f9 elem\u00e9nti de registra\u00e7i\u00f3n a l\u00ea asegn\u00e6. Pe de ci\u00f9, l'\u00e9 posc\u00ecbile che inta m\u00e6xima na\u00e7i\u00f3n a s\u00e9gge d\u00eauvi\u00f2u ci\u00f9 de 'n identificat\u00f4 de gr\u00f9ppo de registra\u00e7i\u00f3n; f\u00e6to ch'o se pori\u00e9iva verific\u00e2 into c\u00e2xo che t\u00f9tti i elem\u00e9nti do registr\u00e0nte de 'n \u00e7\u00e8rto gr\u00f9ppo de registra\u00e7i\u00f3n s\u00e9ggian za st\u00e6ti asegn\u00e6 a-i edito\u00ee.\nD\u00eauvi\u00e0ndo di bl\u00f2cchi de longh\u00e9ssa vari\u00e0bile, e agen\u00e7\u00eee de registra\u00e7i\u00f3n p\u00eauan personaliz\u00e2 e asegna\u00e7io\u00ecn de ISBN a-i edito\u00ee. Prez\u00e9npio, 'n gr\u00e0nde edit\u00f4 o peu \u00f2tegn\u00ee 'n bl\u00f2cco de ISBN into qu\u00e6 s\u00f3n asegn\u00e6 m\u00eano c\u00eefre pe l'elem\u00e9nto registr\u00e0nte e, pe c\u00f3ntra, ci\u00f9 c\u00eefre pe l'elem\u00e9nto publica\u00e7i\u00f3n. Into m\u00e6ximo m\u00f2ddo, e na\u00e7io\u00ecn inte qu\u00e6 gh'\u00e9 'n gr\u00e0n n\u00f9mero de publica\u00e7io\u00ecn \u00e0n p\u00f6che c\u00eefre dedich\u00e6 a l'identificat\u00f4 do gr\u00f9ppo de registra\u00e7i\u00f3n e t\u00e0nte pe-i elem\u00e9nti do registr\u00e0nte e de publica\u00e7i\u00f3n.\nChi de s\u00f3tta gh'\u00e9 'na c\u00f9rta l\u00ecsta de c\u00f2dichi ISBN-10 ch'a fa v\u00e9dde e posc\u00ecbili varia\u00e7io\u00ecn inta longh\u00e9ssa di s\u00f2 bl\u00f2cchi.\nStrut\u00fba pi-\u00e2 l\u00e9ngoa ingl\u00e9ize.\nI gr\u00f9ppi di elem\u00e9nti de registra\u00e7i\u00f3n pe-e publica\u00e7io\u00ecn in l\u00e9ngoa ingl\u00e9ize s\u00f3n 0 e 1, d\u00f3nca do\u00ee elem\u00e9nti di 220 in tot\u00e2le. Sti do\u00ee gr\u00f9ppi chi s\u00f3n spart\u00eei da-i v\u00e0rri elem\u00e9nti do registr\u00e0nte inte 'na strut\u00fba scistem\u00e0tica ch'a dec\u00ecdde a s\u00f2 longh\u00e9ssa inta man\u00eaa indic\u00e2 chi de s\u00f3tta:\nC\u00eefre de contr\u00f2llo.\n'Na c\u00eefra de contr\u00f2llo a l'\u00e9 'na f\u00f3rma de contr\u00f2llo de ridond\u00e0nsa d\u00eauvi\u00e2 p\u00ee-a rileva\u00e7i\u00f3n di ero\u00ee, p\u00e6gia d\u00f3nca into scist\u00eama decim\u00e2le a qu\u00e9llo ch'o l'\u00e9 'n bit de parit\u00e6 into scist\u00eama bin\u00e2io. A consc\u00ecste inte 'na s\u00e9ncia c\u00eefra calcol\u00e2 in sci\u00e2 b\u00e2ze de \u00e2tre c\u00eefre che f\u00f3rman o n\u00f9mero pigi\u00f2u in conscidera\u00e7i\u00f3n. O scist\u00eama pe l'ISBN a d\u00eaxe c\u00eefre o l'\u00e9 'n'estensci\u00f3n de qu\u00e9llo pe-i SBN, co-i do\u00ee scist\u00eami che s\u00f3n d\u00f3nca conpat\u00ecbili: 'n SBN preced\u00fbo da 'n z\u00earo (\u00f6 s\u00e6 o s\u00f2 ISBN a d\u00eaxe c\u00eefre) o restitoi\u00e2 a m\u00e6xima c\u00eefra de contr\u00f2llo de l'SBN de f\u00eaua do z\u00earo. A c\u00eefra de contr\u00f2llo a l'\u00e9 calcol\u00e2 in b\u00e2ze \u00f9nze: def\u00e6ti a peu \u00ease p\u00e6gia a unn-a de d\u00eaxe c\u00eefre da 0 a 9 ci\u00f9 a-o sc\u00ecnbolo \"X\". O scist\u00eama pe-i ISBN a tr\u00e9zze c\u00eefre o no l'\u00e9 pe c\u00f3ntra conpat\u00ecbile co-i SBN e, de s\u00f2lito, o restitosce 'na c\u00eefra de contr\u00f2llo desp\u00e6gia de qu\u00e9lla do corispond\u00e9nte ISBN a d\u00eaxe c\u00eefre, s\u00e9nsa po\u00e9i garant\u00ee a m\u00e6xima prote\u00e7i\u00f3n c\u00f3ntra a traspoxi\u00e7i\u00f3n. Qu\u00e9sto o suc\u00eade perch\u00e9 o c\u00f2dice a tr\u00e9zze c\u00eefre o l'\u00e9 st\u00e6to proget\u00f2u pe \u00ease conpat\u00ecbile co-o form\u00e2to EAN, e d\u00f3nca o no peu contegn\u00ee 'na \"X\".\nC\u00eefre de contr\u00f2llo ISBN-10.\nSeg\u00f3ndo l'edi\u00e7i\u00f3n do 2001 do mano\u00e2le d'\u00fbzo ofi\u00e7\u00eea de l'Agen\u00e7\u00eea Interna\u00e7ion\u00e2le ISBN, a c\u00eefra de contr\u00f2llo de l'ISBN-10 (d\u00f3nca l'\u00f9rtima c\u00eefra de sto c\u00f2dice chi) a d\u00eav'\u00ease conpr\u00e9iza tra 0 e 10 (co-o 10 ch'o v\u00eagne indic\u00f2u da-o sc\u00ecnbolo \"X\") e a d\u00eav'\u00ease t\u00e2 che a s\u00f3mma de d\u00eaxe c\u00eefre, moltiplich\u00e6 ciasched\u00f9nn-a pe-o s\u00f2 p\u00e9izo intr\u00eago (chin\u00e0ndo da 10 a 1), a s\u00e9gge 'n m\u00f9ltiplo de 11. \u00d6 s\u00e6, indic\u00e0ndo con \"xi\" a c\u00eefra i-\u00eaxima, \"x10\" a d\u00eav'\u00ease \u00e7ern\u00fba de m\u00f2ddo che:\nformula_1\nPrez\u00e9npio, pe l'ISBN-10 p\u00e6gio a 0-306-40615-2:\nformula_2\nFormalm\u00e9nte, d\u00eauvi\u00e0ndo d\u00f3nca l'aritm\u00e9tica a m\u00f2doli, o v\u00ean scr\u00eeto:\nformula_3\nL'\u00e9 v\u00eao pe-i ISBN-10 che a s\u00f3mma de t\u00f9tte e d\u00eaxe c\u00eefre, moltiplich\u00e6 ciasched\u00f9nn-a p\u00f2-u s\u00f2 p\u00e9izo inte 'n \u00f3rdine per\u00f2 cresc\u00e9nte (de l\u00f3ngo da 1 a 10), a l'\u00e9 'n m\u00f9ltiplo de 11 asc\u00ec. Repigi\u00e0ndo l'ez\u00e9npio de d'\u00e2to o v\u00ean def\u00e6ti:\nformula_4\nO qu\u00e6, formalm\u00e9nte, o v\u00ean scr\u00eeto:\nformula_5\nTra i ero\u00ee ci\u00f9 com\u00f9n inta gesti\u00f3n de 'n ISBN (prez\u00e9npio qu\u00e0nde o v\u00eagne scr\u00eeto o digit\u00f2u) gh'\u00e9 l'altera\u00e7i\u00f3n de 'na s\u00f4la c\u00eefra \u00f2p\u00fb a traspoxi\u00e7i\u00f3n de c\u00eefre da-ar\u00e9nte. L'\u00e9 posc\u00ecbile dimostr\u00e2 matematicam\u00e9nte che t\u00f9tte e c\u00f3bie de ISBN-10 v\u00e0lide d\u00eavan difer\u00ee de a-o m\u00eano d\u00f4e c\u00eefre. Se peu dimostr\u00e2 asc\u00ec che no gh'\u00e9 de c\u00f3bie de ISBN-10 v\u00e0lidi ch'\u00e0ggian \u00e9utto c\u00eefre p\u00e6gie e d\u00f4e trasp\u00f2ste (qu\u00e9sto l'\u00e9 posc\u00ecbile apr\u00eauvo a-o f\u00e6to che l'ISBN o l'\u00e9 ci\u00f9 c\u00f9rto de d\u00eaxe c\u00eefre e che \u00f9nze o l'\u00e9 'n n\u00f9mero pr\u00ecmmo). O scist\u00eama de c\u00eefre de contr\u00f2llo de l'ISBN o garant\u00ecsce d\u00f3nca ch'o sai\u00e2 de l\u00f3ngo posc\u00ecbile rilev\u00e2 qu\u00e9sti do\u00ee t\u00eepi d'er\u00f4 com\u00f9n; def\u00e6ti, into c\u00e2xo a ghe fo\u00eese un de sti ero\u00ee chi, o rizult\u00e2to o no sai\u00e2 m\u00e2i 'n ISBN v\u00e0lido, co-a s\u00f3mma de s\u00f2 c\u00eefre moltiplich\u00e6 p\u00f2-u relat\u00eevo p\u00e9izo ch'a no peu m\u00e2i \u00ease p\u00e6gia a 'n m\u00f9ltiplo de 11. A \u00f2gni m\u00f2ddo, into c\u00e2xo a c\u00e2za edito\u00e2 a f\u00e9sse 'n er\u00f4 ch'o no v\u00eagne descov\u00e8rto, o l\u00ecbbro o sai\u00e2 vend\u00fbo co-in c\u00f2dice ISBN no v\u00e0lido.\nPe c\u00f3ntra l'\u00e9 posc\u00ecbile che \u00e2tri t\u00eepi d'er\u00f4, scib\u00e9n che m\u00eano prob\u00e0bili, d\u00e0ggan 'n ISBN v\u00e0lido, prez\u00e9npio con d\u00f4e c\u00eefre altern\u00e6 no trasp\u00f2ste \u00f2 tr\u00e6 c\u00eefre altern\u00e6.\nC\u00e0lcolo da c\u00eefra de contr\u00f2llo ISBN-10.\nCiasched\u00f9nn-a de pr\u00ecmme n\u00eauve c\u00eefre de 'n ISBN a d\u00eaxe c\u00cefre, de f\u00eaua de qu\u00e9lla de contr\u00f2llo, a l'\u00e9 da moltiplic\u00e2 p\u00f2-u s\u00f2 p\u00e9izo intr\u00eago conpr\u00e9izo tra 10 e 2, \u00f2tegn\u00ecndo cosc\u00ec 'na s\u00f3mma di pr\u00ecmmi n\u00eauve prod\u00fbti. O val\u00f4 da c\u00eefra de contr\u00f2llo o l'\u00e9 senplicem\u00e9nte l'\u00f9nico n\u00f9mero, conpr\u00e9izo tra 0 e 10, co-o qu\u00e6 sta s\u00f3mma chi a l'ar\u00eeva a 'n tot\u00e2le ch'o l'\u00e9 m\u00f9ltiplo de 11.\nPrez\u00e9npio, a c\u00eefra de contr\u00f2llo pe 'n ISBN-10 de 0-306-40615-? a l'\u00e9 cosc\u00ec calcol\u00e2:\nformula_6\nAzonz\u00e9ndo 2 a 130 se avi\u00e2 'n m\u00f9ltiplo de 11 (d\u00e6to che 132 = 12\u00d711) e o l'\u00e9 ci\u00e6o che sto chi o l'\u00e9 l'\u00f9nico n\u00f9mero tra 0 e 10 ch'o ver\u00ecfica a condi\u00e7i\u00f3n de validit\u00e6. D\u00f3nca, a c\u00eefra de contr\u00f2llo a d\u00eav'\u00ease p\u00e6gia a 2, co-a sequ\u00e9nsa conpl\u00eata ch'a sai\u00e2 ISBN 0-306-40615-2. Into c\u00e2xo o val\u00f4 de \"x\" pe sodisf\u00e2 sta condi\u00e7i\u00f3n chi o fo\u00eese st\u00e6to 10, a c\u00eefra de contr\u00f2llo da segn\u00e2 a sai\u00e9iva st\u00e6ta \"X\".\nInte 'n \u00e2tro m\u00f2ddo, pe m\u00eazo de l'aritm\u00e9tica a m\u00f2doli, se pori\u00e9iva calcol\u00e2 a c\u00eefra de contr\u00f2llo d\u00eauvi\u00e0ndo o m\u00f2dolo 11. L'\u00e9 d\u00f3nca da calcol\u00e2 o r\u00e8sto da s\u00f3mma div\u00eeza pe 11 (\u00f6 s\u00e6 o s\u00f2 val\u00f4 into m\u00f2dolo 11). Sto r\u00e8sto chi, ci\u00f9 a c\u00eefra de contr\u00f2llo, o d\u00eav'\u00ease p\u00e6gio a 0 \u00f2 a 11. D\u00f3nca a c\u00eefra de contr\u00f2llo a sai\u00e2 p\u00e6gia a (11 m\u00eano o resc\u00ecdoo da s\u00f3mma di prod\u00fbti m\u00f2dolo 11) m\u00f2dolo 11. O r\u00e8sto do m\u00f2dolo 11, calcol\u00f2u 'na seg\u00f3nda v\u00f2tta, o t\u00eagne c\u00f3nto da poscibilit\u00e6 che o pr\u00ecmmo r\u00e8sto o s\u00e9gge p\u00e6gio a 0. S\u00e9nsa a seg\u00f3nda \u00f2pera\u00e7i\u00f3n de m\u00f2dolo, o c\u00e0lcolo o pori\u00e9iva port\u00e2 a 'n val\u00f4 de 'na c\u00eefra de contr\u00f2llo de 11-0 = 11, che per\u00f2 o no l'\u00e9 v\u00e0lido (inta pr\u00e0tica o pr\u00ecmmo \"m\u00f2dolo 11\" o no l'\u00e9 neces\u00e2io ma o peu \u00ease d\u00eauvi\u00f2u pe senplific\u00e2 i c\u00e0lcoli).\nPrez\u00e9npio, a c\u00eefra de contr\u00f2llo pe 'n ISBN-10 de 0-306-40615-? a l'\u00e9 cosc\u00ec calcol\u00e2:\nformula_7\nCo-a c\u00eefra de contr\u00f2llo ch'a l'\u00e9 d\u00f3nca p\u00e6gia a 2.\nL'\u00e9 posc\u00ecbile evit\u00e2 e moltiplica\u00e7io\u00ecn inte 'n'inplementa\u00e7i\u00f3n software d\u00eauvi\u00e0ndo do\u00ee amugiato\u00ee. Azonz\u00e9ndo ripetutam\u00e9nte \"t\" a \"s\" s'\u00f2tegni\u00e0n i m\u00f9ltipli neces\u00e2i:\n// O restito\u00ecsce z\u00earo pe 'n ISBN v\u00e0lido, no-z\u00earo pe 'n ISBN inv\u00e0lido.\n// i valo\u00ee [i] d\u00eavan \u00ease conpr\u00e9ixi tra 0 e 10.\nint CheckISBN(int const digits[10]) {\n int i, s = 0, t = 0;\n for (i = 0; i &lt; 10; ++i) {\n t += digits[i];\n s += t;\n return s % 11;\nA ridu\u00e7i\u00f3n a m\u00f2dolo a peu \u00ease efeto\u00e2 'na v\u00f2tta in sci\u00e2 f\u00ecn, c\u00f3mme mostr\u00f2u chi de d'\u00e2to (inte sto c\u00e2xo chi \"s\" o pori\u00e9iva contegn\u00ee 'n val\u00f4 elev\u00f2u, c\u00f3mme prez\u00e9npio 496 pe l'ISBN no v\u00e0lido 99999-999-9-X), \u00f2p\u00fb \"s\" e \"t\" pori\u00e9ivan \u00ease amerm\u00e6 co-ina sotra\u00e7i\u00f3n condi\u00e7ion\u00e2le depo\u00ee a \u00f2gni az\u00f3nta.\nC\u00e0lcolo da c\u00eefra de contr\u00f2llo ISBN-13.\nInte l'Apend\u00eece 1 do mano\u00e2le d'\u00fbzo ofi\u00e7\u00eea de l'Agen\u00e7\u00eea Interna\u00e7ion\u00e2le ISBN a gh'\u00e9 descr\u00eeta a man\u00eaa inta qu\u00e6 a v\u00eagne calcol\u00e2 c\u00eefra de contr\u00f2llo de l'ISBN a tr\u00e9zze c\u00eefre. A c\u00eefra de contr\u00f2llo de l'ISBN-13, \u00f6 s\u00e6 a s\u00f2 \u00f9rtima c\u00eefra, a d\u00eav'\u00ease conpr\u00e9iza tra 0 e 9, \u00f3ltre che t\u00e2 che a s\u00f3mma de t\u00f9tte e tr\u00e9zze c\u00eefre (ciasched\u00f9nn-a moltiplic\u00e2 p\u00f2-u s\u00f2 p\u00e9izo intr\u00eago, altern\u00f2u tra 1 e 3) a s\u00e9gge 'n m\u00f9ltiplo de 10. D\u00e6to che l'ISBN-13 o l'\u00e9 'n sotoins\u00e9mme de l'EAN-13, l'algor\u00ectmo p\u00f2-u c\u00e0lcolo da c\u00eefra de contr\u00f2llo o l'\u00e9 do t\u00f9tto p\u00e6gio tra i do\u00ee c\u00f2dichi.\nFormalm\u00e9nte, d\u00eauvi\u00e0ndo d\u00f3nca l'aritm\u00e9tica a m\u00f2doli, o v\u00ean scr\u00eeto:\nformula_8\nO c\u00e0lcolo de 'na c\u00eefra de contr\u00f2llo ISBN-13 o l'incom\u00e9nsa da-e s\u00f2 pr\u00ecmme d\u00f3zze c\u00eefre, esclud\u00e9ndo d\u00f3nca qu\u00e9lla de contr\u00f2llo. \u00d2gni c\u00eefra, da manc\u00ecnn-a a-a dr\u00eeta, a v\u00eagne alternativam\u00e9nte moltiplic\u00e2 pe 1 \u00f2 3, con t\u00f9tti sti prod\u00fbti chi che s\u00f3n d\u00f3nca som\u00e6 a-o m\u00f2dolo 10 pe \u00f2tegn\u00ee 'n val\u00f4 ch'o v\u00e0dde da 0 a 9. Sotr\u00e6to sto val\u00f4 chi da 10, o rizult\u00e2to o l'\u00e9 de l\u00f3ngo conpr\u00e9izo tra 1 e 10 d\u00e6to che, into c\u00e2xo o fo\u00eese z\u00earo, con l'\u00f9rtimo pas\u00e0ggio o v\u00eagne trasform\u00f2u inte 'n d\u00eaxe.\nPrez\u00e9npio, a c\u00eefra de contr\u00f2llo pe 'n ISBN-13 de 978-0-306-40615-? a l'\u00e9 cosc\u00ec calcol\u00e2:\n s = 9\u00d71 + 7\u00d73 + 8\u00d71 + 0\u00d73 + 3\u00d71 + 0\u00d73 + 6\u00d71 + 4\u00d73 + 0\u00d71 + 6\u00d73 + 1\u00d71 + 5\u00d73\n = 9 + 21 + 8 + 0 + 3 + 0 + 6 + 12 + 0 + 18 + 1 + 15\n = 93\n 93/10 = 9 r\u00e8sto 3\n 10 \u2013 3 = 7\nD\u00f3nca, a c\u00eefra de contr\u00f2llo a l'\u00e9 p\u00e6gia a 7, co-o c\u00f2diche ISBN-13 conpl\u00eato ch'o sai\u00e2 978-0-306-40615-7.\nIn gener\u00e2le a c\u00eefra de contr\u00f2llo de 'n ISBN-13 a peu \u00ease calcol\u00e2 inta man\u00eaa indic\u00e2 chi de s\u00f3tta.\nD\u00e6to:\nformula_9\nAl\u00f4a:\nformula_10\nSto scist\u00eama de contr\u00f2llo chi, ch'o s'asom\u00eagia a-a f\u00f3rmola da c\u00eefra de contr\u00f2llo UPC, o no ril\u00eava t\u00f9tti i ero\u00ee de traspoxi\u00e7i\u00f3n de c\u00eefre vix\u00ecnn-e. In particol\u00e2, se a difer\u00e9nsa tra d\u00f4e c\u00eefre da-ar\u00e9nte a l'\u00e9 p\u00e6gia a 5, a c\u00eefra de contr\u00f2llo a no ril\u00eava 'na s\u00f2 traspoxi\u00e7i\u00f3n. Prez\u00e9npio, repigi\u00e0ndo i valo\u00ee de pr\u00ecmma, co-a c\u00f3bia 6 e 1 inte l'\u00f3rdine cor\u00e8tto a s\u00f2 s\u00f3mma a l'\u00e9 3\u00d76+1\u00d71=19 m\u00e9ntre, co-a traspoxi\u00e7i\u00f3n de ste d\u00f4e c\u00eefre chi (\u00f6 s\u00e6 con l'1 depo\u00ee a-o 6) o contrib\u00fbto de qu\u00e9ste c\u00eefre o sai\u00e2 3\u00d71+1\u00d76=9. Per\u00f2, d\u00e6ta a b\u00e2ze d\u00eaxe, qu\u00e9sti s\u00f3n do\u00ee valo\u00ee p\u00e6gi fra de l\u00f4, port\u00e0ndo in sci\u00e2 f\u00ecn a-o m\u00e6ximo rizult\u00e2to de 'na c\u00eefra de contr\u00f2llo de 7. Pe c\u00f3ntra, a f\u00f3rmola de l'ISBN-10 a l'ad\u00eauvia o m\u00f2dolo pr\u00ecmmo 11, ch'o perm\u00e9tte d'evit\u00e2 sto probl\u00eama chi a desp\u00e6to, per\u00f2, da necescit\u00e6 de d\u00eauvi\u00e2 'na c\u00eefra de ci\u00f9.\nPe de ci\u00f9, se a s\u00f3mma de c\u00eefre inte poxi\u00e7io\u00ecn p\u00e2ri a v\u00eagne moltiplic\u00e2 pe tr\u00e9i e p\u00f6i som\u00e2 a-e c\u00eefre che r\u00e8stan (\u00f6 s\u00e6 qu\u00e9lle d\u00e8spa), o tot\u00e2le o se pori\u00e2 div\u00ecdde pe 10, termin\u00e0ndo con 0.\nConversci\u00f3n ISBN-10 a ISBN-13.\n'N ISBN-10 o peu \u00ease convert\u00eeo inte 'n ISBN-13 azonz\u00e9ndoghe a-o pr\u00ecmmo o pref\u00ecsso \"978\" e calcol\u00e0ndo t\u00f3rna a c\u00eefra fin\u00e2le da s\u00f3mma de contr\u00f2llo pe m\u00eazo de l'algor\u00ectmo ISBN-13. L'\u00e9 posc\u00ecbile ezego\u00ee o proc\u00e8sso contr\u00e2io asc\u00ec, ma no pe di n\u00f9meri che l'incom\u00e9nsan co-in pref\u00ecsso desp\u00e6gio da 978, d\u00e6to che no gh'\u00e0n o c\u00f2dice equival\u00e9nte a d\u00eaxe c\u00eefre.\nEro\u00ee inte l'\u00fbzo.\nI edito\u00ee e-e bibliot\u00eache \u00e0n de pol\u00ectiche difer\u00e9nti in sce l'\u00fbzo da c\u00eefra de contr\u00f2llo de l'ISBN. De v\u00f2tte, o peu acapit\u00e2 che i edito\u00ee no contr\u00f2lan a corispond\u00e9nsa tra o t\u00ectolo de 'n l\u00ecbbro e o s\u00f2 ISBN pr\u00ecmma de public\u00e2lo, con sta manc\u00e0nsa chi ch'a l'\u00e0 caxon\u00f2u v\u00e0rri probl\u00eami de indentifica\u00e7i\u00f3n di l\u00ecbbri pe-e bibliot\u00eache, e libr\u00e0ie e i leto\u00ee. Prez\u00e9npio, l'ISBN 0-590-76484-5 o l'\u00e9 d\u00eauvi\u00f2u da do\u00ee l\u00ecbbri (o rom\u00e0nzo \"Ninja gaiden\" do 1990 e \"Wacky laws\" do 1997) p\u00f9blich\u00e6 da Scholastic.\nA ci\u00f9 p\u00e0rte de bibliot\u00eache e de libr\u00e0ie a l'ad\u00eauvia e informa\u00e7io\u00ecn do l\u00ecbbro pe 'n ISBN no v\u00e0lido rilasci\u00f2u da l'edit\u00f4. O cat\u00e0logo da Bibliot\u00eaca do Congr\u00e8sso o cont\u00eagne di l\u00ecbbri p\u00f9blich\u00e6 con c\u00f2dice ISBN no v\u00e0lido asc\u00ec, de s\u00f2lito eviden\u00e7i\u00e6 co-a fr\u00e2ze \"ISBN scancel\u00f2u\". A \u00f2gni m\u00f2ddo, sti scist\u00eami chi pi-\u00e2 cataloga\u00e7i\u00f3n di l\u00ecbbri no \u00e7erchi\u00e0n 'na \u00e7\u00e8rta publica\u00e7i\u00f3n co-\u00een ISBN no v\u00e0lido se qu\u00e9sto o l'\u00e9 inser\u00eeo inti s\u00f2 mot\u00f4 de ri\u00e7\u00e8rca. De sp\u00e9sso l'OCLC o m\u00e9tte inte 'n \u00ecndice dedic\u00f2u i ISBN no v\u00e0lidi, sp\u00e9cce se s\u00f3n st\u00e6ti caregh\u00e6 inte sto m\u00f2ddo chi da 'na bibliot\u00eaca m\u00e9nbro de qu\u00e9llo scist\u00eama.\neISBN.\nScib\u00e9n che i n\u00f3mmi \"eISBN\" e \"e-ISBN\" s\u00f3n st\u00e6ti de v\u00f2tte d\u00eauvi\u00e6, o s\u00f2 \u00fbzo o l'\u00e9 da evit\u00e2, es\u00e9ndo st\u00e6ti 'na viv\u00e0gna de confux\u00f3n e ero\u00ee. Def\u00e6ti, se 'n l\u00ecbbro o l'ex\u00ecste inte un \u00f2 ci\u00f9 form\u00e2ti digit\u00e2li (e-book) ciasched\u00f9n de qu\u00e9sti o d\u00eave av\u00e9i 'n s\u00f2 ISBN. D\u00f3nca, ciasched\u00f9n di tr\u00e9i form\u00e2ti EPUB, Amazon Kindle e PDF de 'n \u00e7\u00e8rto l\u00ecbbro o l'avi\u00e2 'n pr\u00f2pio ISBN spec\u00ecfico. D\u00f3nca no condiv\u00ecddan nisci\u00f9n ISBN co-a versci\u00f3n stanp\u00e2 e o no l'ex\u00ecste 'n \"eISBN\" gen\u00e9rico ch'o conpr\u00e9nde t\u00f9tti i form\u00e2ti e-book de 'n \u00e7\u00e8rto l\u00ecbbro.\nForm\u00e2to EAN inti c\u00f2dichi a b\u00e2re.\nD'ancheu, i c\u00f2dichi a b\u00e2re inta qu\u00e0rta de covert\u00ecnn-a de 'n l\u00ecbbro (\u00f2p\u00fb, pe \u00e7\u00e8rti l\u00ecbbri tasc\u00e0bili, inta pr\u00ecmma de covert\u00ecnn-a) s\u00f3n di EAN-13; p\u00eauan av\u00e9i 'n c\u00f2dice a b\u00e2re separ\u00f2u ch'o c\u00f2difica \u00e7\u00ecnque c\u00eefre, ciam\u00f2u EAN-5, pi-\u00e2 mon\u00e6a e o pr\u00eaxo de v\u00e9ndia consegi\u00f2u. Pe-i ISBN a 10 c\u00eefre o pref\u00ecsso \"978\", o \"c\u00f2dice p\u00e0ize\" de Libbrol\u00e0ndia, o l'\u00e9 m\u00ecsso pr\u00ecmma de l'ISBN inti d\u00e6ti do c\u00f2dice a b\u00e2re, co-a c\u00eefra de contr\u00f2llo ch'a l'\u00e9 calcol\u00e2 t\u00f3rna seg\u00f3ndo a f\u00f3rmola EAN-13 (m\u00f2dolo 10, ponder\u00e2 alternativam\u00e9nte pe 1 e pe 3).\nIn p\u00e0rte apr\u00eauvo a-a car\u00e9nsa pronostic\u00e2 de \u00e7ertid\u00f9nn-e categor\u00eee ISBN, l'\u00d2rganiza\u00e7i\u00f3n Interna\u00e7ion\u00e2le pi-\u00e2 Standardiza\u00e7i\u00f3n (ISO) a l'\u00e0 dec\u00eezo de pas\u00e2 a 'n ISBN a 13 c\u00eefre (ISBN-13). O proc\u00e8sso o l'\u00e9 comens\u00f2u a-o pr\u00ecmmo de zen\u00e2 do 2005, pe fin\u00ee do\u00ee \u00e0nni d\u00f2ppo a-o pr\u00ecmmo de zen\u00e2 do 2007. A part\u00ee da-o 2011, t\u00f9tti i ISBN a 13 c\u00eefre incom\u00e9nsan pe 978. Zach\u00e9 a disponibilit\u00e6 de ISBN 978 a s'\u00eaa into m\u00e9ntre ezour\u00eea, o l'\u00e9 st\u00e6to introd\u00fbto o pref\u00ecsso 979, in p\u00e0rte riserv\u00f2u pe l'\u00fbzo do c\u00f2dice \"Musicland\" pe-e partit\u00fbe muxic\u00e2li co-\u00een ISNM. I v\u00eagi c\u00f2dichi ISMN a d\u00eaxe c\u00eefre se diferen\u00e7i\u00e2van inte 'n m\u00f2ddo ci\u00e6o da-i ISBN apr\u00eauvo a l'az\u00f3nta de 'na l\u00e9tia \"M\", raprezent\u00e2 into c\u00f2dice a b\u00e2re c\u00f3mme 'n z\u00earo e che, into contr\u00f2llo da s\u00f3mma, a cont\u00e2va c\u00f3mme 'n 3. A \u00f2gni m\u00f2ddo, d'ancheu t\u00f9tti i ISMN s\u00f3n a tr\u00e9zze c\u00eefre e incom\u00e9nsan pe 979-0; i pref\u00ecsci da 979-1 a 979-9 sai\u00e0n pe c\u00f3ntra d\u00eauvi\u00e6 da di ISBN.\nO no l'\u00e9 go\u00e6i prob\u00e0bile che i n\u00f9meri do c\u00f2dice d'identifica\u00e7I\u00f3n de l'edit\u00f4 s\u00e9ggian p\u00e6gi tra ISBN 978 e 979, c\u00f3mme o no l'\u00e9 garant\u00eeo che i n\u00f9meri de c\u00f2dice de l'\u00e0rea lengo\u00ecstica s\u00e9ggian i m\u00e6ximi. Pe de ci\u00f9, a c\u00eefra de contr\u00f2llo de l'ISBN a d\u00eaxe c\u00eefre a no l'\u00e9 de s\u00f2lito p\u00e6gia a qu\u00e9lla do relat\u00eevo ISBN a tr\u00e9zze c\u00eefre. Zach\u00e9 o GTIN-13 o l'\u00e9 p\u00e0rte do scist\u00eama Global Trade Item Number (GTIN), ch'o conpr\u00e9nde o GTIN-14, o GTIN-12 e o GTIN-8, l'ISBN a tr\u00e9zze c\u00eefre o l'\u00e9 incl\u00fbzo inte l'interv\u00e0llo di c\u00e0npi d\u00e6ti a quat\u00f2rze c\u00eefre.\nA conpatibilit\u00e6 do form\u00e2to do c\u00f2dice a b\u00e2re a l'\u00e9 a \u00f2gni m\u00f2ddo garant\u00eea d\u00e6to che, de f\u00eaua de interu\u00e7io\u00ecn inti gr\u00f9ppi, o form\u00e2to do c\u00f2dice a b\u00e2re ISBN-13 o l'\u00e9 o m\u00e6ximo de qu\u00e9llo do c\u00f2dice a b\u00e2re EAN di ISBN a d\u00eaxe c\u00eefre za exist\u00e9nti. D\u00f3nca, a migra\u00e7i\u00f3n a 'n scist\u00eama baz\u00f2u in sce l'EAN a cons\u00e9nte a-e libr\u00e0ie de d\u00eauvi\u00e2 'n \u00f9nico scist\u00eama de numera\u00e7i\u00f3n pe-i l\u00ecbbri e pe-i prod\u00fbti no libr\u00e2i, conpat\u00ecbile co-i d\u00e6ti exist\u00e9nti baz\u00e6 in sce l'ISBN, con mod\u00ecfiche m\u00ecnime a-i scist\u00eami inform\u00e0tichi. Pe sta rax\u00f3n chi, t\u00e0nte libr\u00e0ie (prez\u00e9npio Barnes &amp; Noble) \u00e0n f\u00e6to stram\u00fbo a-i c\u00f2dichi a b\u00e2re EAN za into m\u00e0rso do 2005. Scib\u00e9n che v\u00e0rie libr\u00e0ie americ\u00e0nn-e e canad\u00e9ixi \u00eaan in gr\u00e0ddo de l\u00eaze i c\u00f2dichi a b\u00e2re EAN-13 pr\u00ecmma do 2005, a ci\u00f9 p\u00e0rte di rivendito\u00ee gen\u00e9richi a no po\u00e9iva f\u00e2lo. L'agiornam\u00e9nto do scist\u00eama de c\u00f2dichi a b\u00e2re UPC a l'EAN-13 conpl\u00eato into 2005 o l'\u00e0 fa\u00e7ilit\u00f2u a migra\u00e7i\u00f3n a l'ISBN-13 inte l'Am\u00e9rica do N\u00f2rd."}
{"id": "29967", "revid": "12052", "url": "https://lij.wikipedia.org/wiki?curid=29967", "title": "International Standard Book Number", "text": ""}
{"id": "29968", "revid": "12552", "url": "https://lij.wikipedia.org/wiki?curid=29968", "title": "G\u00eaxa de San Bertum\u00ea (S\u00fcccaellu)", "text": "A g\u00eaxa de San Bertum\u00ea u l'\u00e8 in edifissiu de c\u00fcltu cat\u00f4licu, scitu\u00e0u intu burgu de S\u00fcccaellu, in pruvinsa de Savuna, du qu\u00e2le a l'\u00e8 a paruchi\u00e2le, sutta l'aministrasiun da diocexi de Arbenga-Imperia.\nCarateristiche.\nInternu.\nCun l'\u00e0ula a ci\u00e0nta retangulare, l'edifissiu u l'\u00e8 carateriz\u00e0u da 'n impiantu baxilic\u00e2le: l'acessu u l'avegne pe via de 'n purtale surva-elev\u00e0u. L'internu u l'\u00e8 frasiun\u00e0u in trei nav\u00e0e, sepa(r)\u00e0e da ap\u00f4xiti pilastri, cun l'azunta de lez\u00e9ne, cump\u00f4xite inta parte gi(r)\u00e2 versu u sentru, d\u00f2(r)iche versu e nav\u00e0e de lattu.\nQuesti sustegni i sun racurd\u00e0i cun di \u00e0rchi a t\u00fcttu s\u00e8stu, internam\u00e8nte decu(r)\u00e0i cun finti cascet\u00f9i; fra e nav\u00e0e, quella sentr\u00e2le a l'\u00e8 intunac\u00e2 e rivest\u00eca da 'na v\u00f4ta a b\u00f9tte, l\u00fcnett\u00e2 e ribass\u00e2, m\u00e8ntre quelle de l\u00e0ttu sun cuv\u00e8rte a crux\u00eaa.\nPrusegu\u00e8ndu versu l'abscide (de furma semire\u00f9nda), se incuntra a parte du presbit\u00e9(r)iu, sepa(r)\u00e2 dau restu cun di sca(r)\u00ecn e ina b\u00e2l\u00fcstra in marmu, anche stu l\u00ec cuvertu a butte, ma a in at\u00e9ssa diferente rispettu aa nav\u00e2. Inta cuntrufaci\u00e2 se coll\u00f9ca l'urchestra, ch'a cuntegne l'\u00f4rganu setesentescu. \nPresiusi i afreschi cunservai propiu inta parte de m\u00e9zzu, ch'i raffig\u00fc(r)an u martiriu e a gl\u00f4ria de San Bertum\u00ea, dipinti dau m\u00e9stru Gerolamu Graffigna, alievu du zenese Nicol\u00f2 Barabino. \nUrigina(r)iamente, e nav\u00e0e ai fianchi cunservavan quattru \u00e2t\u00e0i minu(r)i, dui pe l\u00e0ttu, dedic\u00e0i rispetivam\u00e8nte a Sant'Antoniu, Santa Cata(r)ina, Santa Ma(r)\u00eca e l'anunciasiun, segundu quantu descrittu dau Mascardi.\nIn epuca sucesciva quarched\u00fcn de sti chi u l'\u00e8 stau demul\u00ecu e se ne sun azunti \u00e2tri, cumme quellu de San Giuxeppe (ch'u cunserva a stattua de legnu du santu, scurp\u00eca da Pietro Olivari, e a rapresentasiun du Cristu mortu), l'\u00e2t\u00e2 da Madonna da Neve (spust\u00e0u daa g\u00eaxa dedic\u00e2 aa santa, culuc\u00e2 vixin au semite(r)iu), quellu dedic\u00e0u a San Bastian (ch'u cunserva asc\u00ec l\u00ea 'na stattua de l'Olivari) e da Madonna du Rusaiu (dat\u00e0u 1608).\n\u00c2tri \u00e2t\u00e0i quelli ch'i cunservan di dipinti, u primmu in scia drita: cun a t\u00eala da Madonna cu-u Bambin, San Dumestegu e Santa Cata(r)ina, firm\u00e0u da Giacomo Rodi (1624), mentre l'\u00e2tru se tr\u00f6va in scia lerca, cu-a Madonna e u Bambin, Santa Cata(r)ina, San Zanne Vangelista, San Carlu e Sant'Antoniu (ope(r)a du pit\u00fb de V\u00fbtri Orazio de Ferrari).\nEsternu.\nAu de f\u00f6a a faci\u00e2 da g\u00eaxa a cumpa(r)\u00ecsce cu-in prufilu a \"capanna spess\u00e2\", du t\u00fcttu carateristicu, fatta ecesiun pe l'interusiun duv\u00fca aa m\u00fc(r)a\u00fca urigin\u00e0(r)ia du campan\u00ecn, in pr\u00eca. Sta chi a l'\u00e8 st\u00e2 messa in rez\u00e0tu d\u00fc(r)\u00e0nte \u00fcna de restrutt\u00fcasi\u00f9i.\nA t\u00fbre campan\u00e0(r)ia presenta, partendu dau b\u00e0ssu ina \"munofura\" surmunt\u00e2 da due \"bifure\", prubabilmente rizal\u00e8nti au seculu XIV. Inta parte superiure, inv\u00eace se vegghe anc\u00f9 ina tr\u00eefura, de epuca curispundente ae avert\u00fce z\u00e0 dite.\nPassandu au de surva se tr\u00f6van di barc\u00f9i ad arcu ribass\u00e0u, chi sun culuc\u00e0e e camp\u00e0ne. Se pensa pe(r)\u00f2 che a pursiun da sella campan\u00e0(r)ia d'anc\u00f6i a secce duv\u00fca a in rifassimentu ba(r)\u00f2ccu. De cunsegu\u00e8nsa , in epuca mediev\u00e2le a strut\u00fca a duveva \u00easse de lungu ci\u00fc bassa, cun aa summit\u00e0i ina c\u00fcspide a pi(r)\u00e0mide, poi sustituia cun quella muderna a cupul\u00ecn.\nStoia.\nMensciun\u00e2 pe a primma v\u00f4ta cumme g\u00eaxa ret\u00f2ia (pe questu rez\u00fca da in capell\u00e0n) inte l'\u00e0nnu 1318, pa che a strut\u00fca de b\u00e0se du campanin a secce in realt\u00e0i presedente, a cav\u00e0llu fra i seculi XI ed il XIII.\nPe truv\u00e0 infurmasiun ci\u00fc specifiche riguardu a l'asunsiun du r\u00f2llu de parocchia bez\u00f6gna spet\u00e0 u 1554, quande a divegne s\u00eade du quart\u00ea eclexi\u00e0sticu de S\u00fcccaellu, ch'u recampava i paixi inse(r)\u00eci drentu au luc\u00e2le marches\u00e0u (fra sti l\u00ec e cum\u00fcnit\u00e0i de Unsu, \u00c0quila, Gavenu(r)a, da val\u00e2 du Neva e asc\u00ec de quella du Pennavaire). Quest'entit\u00e0i aministrativa a de(r)ive(r)\u00e9a daa presedente fuxun fra a g\u00eaxa matr\u00ecce de Santa Ma(r)\u00eca Madalena, de Castreveju e quella de Naxin (dedic\u00e2 a San Zanne Bat\u00ecsta), che cuntrul\u00e0van rispetivamente e due val\u00e0e.\nS\u00fccescivam\u00e8nte, intu 1583, se tr\u00f6va a testimuniansa de 'na v\u00eexita apust\u00f2lica, cumpi\u00fca da Munsciugn\u00fb Masc\u00e0rdi, pe cuntu da diocexi arbenganese. Fra e infurmasiun repurt\u00e0e gh'\u00e8 l'elencu di \u00e2t\u00e0i (u maz\u00fb, ci\u00fc i quattru ai fi\u00e0nchi) e l'impusisiun de repa(r)\u00e0 u pavimentu, de cruv\u00ee i barc\u00f9i e asc\u00ec de 'ngianc\u00e0 a sacrest\u00eca. Quarche \u00e0nnu doppu (1599) u segue asc\u00ec u rifasimentu du c\u00f2(r)u. \nIntu seculu XVII vegnen f\u00e0e de \u00f4p\u00e9(r)e de restrutt\u00fc(r)asi\u00f9n, che cumprenden asc\u00ec l'azunta de ina s\u00e8lla campan\u00e0(r)ia, in p\u00ecn st\u00eele ba(r)occu, d\u00fcante questu prucessu l'internu u p\u00eea de furme carateristiche, grassie au duve(r)am\u00e8ntu de st\u00fcccu du(r)\u00e0u ina decurasiun di capit\u00e8lli e de curn\u00ecxi. \nPropiu aa metai du Seisentu a g\u00eaxa l'\u00e8 interes\u00e2 da ina n\u00f6va v\u00eexita pastur\u00e2le, descritta intu Sacru e Vagu Giardinellu dau canonicu Gi\u00f2 Ambr\u00f4giu Pan\u00e9(r)u. Chi l'\u00e8 inse(r)\u00eca ina ci\u00fc dettaj\u00e2 descrisiun de l'edifissiu: se mensciuna pe a primma v\u00f4ta a stattua de Sant'Ursula, as\u00e8mme au purt\u00e2le de pr\u00eca negra, dat\u00e0u 1473, a\u00f9 scumpa(r)\u00ecu.\nSeguen poi, inti tempi ci\u00fc muderni \u00e2tre ativit\u00e0i de cunservasiun, cumme quelle du 2000, termin\u00e0e intu 2003, che l'han vistu a messa in seg\u00fc(r)\u00e9ssa da cuvert\u00fca e de m\u00fcaje est\u00e8rne, cumpletamente reintunac\u00e0e.\nFra u 2007 e u 2011 inv\u00eace, l'e tuc\u00e0u au pavimentu du v\u00e0nu de l'\u00f4rganu, da z\u00f4na interna du campan\u00ecn e da cuntrufaci\u00e2, insemme asc\u00ec ai ris\u00f6i scitu\u00e0i au primmu ci\u00e0n."}
{"id": "29970", "revid": "1211", "url": "https://lij.wikipedia.org/wiki?curid=29970", "title": "Transnistria", "text": "A Transn\u00ecstria, ofi\u00e7ialm\u00e9nte Rep\u00f9blica Mold\u00e2va de Pridniestr\u00f2v \u00f2 Pridnestr\u00f2vie (in rom\u00eano: Republica Moldo-veneasc\u0103 Nistrean\u0103; in r\u00f9scio: \u041f\u0440\u0438\u0434\u043d\u0435\u0441\u0442\u0440\u043e\u0432\u0441\u043a\u0430\u044f \u041c\u043e\u043b\u0434\u0430\u0432\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, Pridnestrovskaja Moldavskaja Respu-blika), a l\u2019\u00e9 \u2018n st\u00e2to a c\u00f3nti f\u00e6ti indipend\u00e9nte ma no riconosci\u00fbo da-i P\u00e0ixi M\u00e9nbri de l\u2019ONU, perch\u00e9 conscider\u00f2u de dir\u00ectto c\u00f3mme p\u00e0rte da Mold\u00e0via: o l\u2019\u00e9 govern\u00f2u da \u2019n\u2019aministra\u00e7i\u00f3n con s\u00eade inta \u00e7it\u00e6 de Tirasp\u00f2l.\nA Transn\u00ecstria, Rep\u00f9blica ch\u2019a s'\u00e8 diciar\u00e2 indipend\u00e9nte a-i 2 de Set\u00e9nbre do 1990, a l\u2019\u00e9 st\u00e6ta riconosci\u00fba c\u00f3mme \u201cSt\u00e2to\u201d s\u00f4lo da tr\u00e6 \u00e2tre entit\u00e6 secescion\u00ecste: Abc\u00e0zia, Artsakh e Oss\u00e9\u00e7ia do S\u00f9d, ma ofi\u00e7ialm\u00e9nte a l\u2019\u00e9 indic\u00e2 da-a Rep\u00f9blica Mold\u00e2va c\u00f3mme p\u00e0rte do s\u00f2 terit\u00f6io co-o n\u00f3mme de \"Unit\u00e6 aministrat\u00eeva da r\u00eeva manc\u00ecnna do Dniester\", e s\u00f3tta l\u2019\u00f2cupa\u00e7i\u00f3n r\u00f9scia.\nD\u00f2ppo a Pr\u00ecmma Go\u00e6ra Mondi\u00e2le, l\u2019ato\u00e2le Transnistria a f\u00e2va p\u00e0rte da Rep\u00f9blica Social\u00ecsta Sovi\u00e9tica de l\u2019Ucr\u00e0ina, e a l\u2019\u00e9 divent\u00e2 into 1924 \u2019na Rep\u00f9blica aot\u00f2noma d\u00eeta Rep\u00f9blica Social\u00ecsta Sovi\u00e9tica Aot\u00f2noma Mold\u00e2va con capit\u00e2le Tirasp\u00f2l ma de l\u00f3ngo dr\u00e9nto a l\u2019Ucr\u00e0ina comun\u00ecsta. A Mold\u00e0via, d\u00eeta al\u00f4a Besar\u00e0bia, a l\u2019\u00eaa in c\u00e0ngio terit\u00f6io rom\u00eano.\nO p\u00e0tto Molotov-Ribbentrop firm\u00f2u da l\u2019URSS e da-a Germ\u00e0nia naz\u00ecsta, o l\u2019\u00e0 port\u00f2u a l\u2019\u00f2cupa\u00e7i\u00f3n sovi\u00e9tica da Besar\u00e0bia, da Buc\u00f2vina n\u00f2rd e a-a crea\u00e7i\u00f3n da Rep\u00f9blica social\u00ecsta sovi\u00e9tica da Mold\u00e0via into 1940; a Transn\u00ecstria a l\u2019\u00e9 st\u00e6ta al\u00f4a incorpor\u00e2 inta n\u00eauva rep\u00f9blica social\u00ecsta.\nO p\u00e0tto Molotov-Ribbentrop d\u00f2ppo o l\u2019\u00e9 st\u00e6to diciar\u00f2u no ci\u00f9 v\u00e0lido da l\u2019ato\u00e2le Mold\u00e0via inta s\u00f2 diciara\u00e7i\u00f3n d\u2019indipend\u00e9nsa do 1990.\nA-i 18 de M\u00e0rso do 2014 o gov\u00e8rno da Transn\u00ecstria o l\u2019\u00e0 domand\u00f2u l\u2019adex\u00f3n a-a R\u00f9scia d\u00f2ppo l\u2019anesci\u00f3n da Crim\u00eaa a-a R\u00f9scia.\nSeg\u00f3ndo o censim\u00e9nto da popola\u00e7i\u00f3n do 2015, in Transn\u00ecstria v\u00eevan 475.373 pers\u00f3nn-e. De qu\u00e9sti, 142.000 s\u00f3n contad\u00ecn, o riman\u00e9nte o v\u00eeve inte \u00e7it\u00e6. Risp\u00e8tto a-o censim\u00e9nto do 2004, a popola\u00e7i\u00f3n inta rep\u00f9blica separat\u00ecsta a l\u2019\u00e9 dimino\u00eea do 14,47% e a l'\u00e9 form\u00e2 de questa main\u00eaa:\nR\u00f9sci: 29,1%\nMold\u00e2vi: 28,6%\nUcr\u00e0ini: 22,9%\nB\u00f9lgari: 2,4%\nGag\u00e0oxi : 1.1%\nBielor\u00f9sci: 0,5%\nTransnistri\u00e9n: 0,2%\n\u00c2tri: 1,4%"}
{"id": "29971", "revid": "12052", "url": "https://lij.wikipedia.org/wiki?curid=29971", "title": "Sudak", "text": ""}
{"id": "29972", "revid": "12052", "url": "https://lij.wikipedia.org/wiki?curid=29972", "title": "Sudaq", "text": ""}
{"id": "29973", "revid": "12552", "url": "https://lij.wikipedia.org/wiki?curid=29973", "title": "M\u00f4nte Gal\u00e9", "text": "U Gal\u00e9 (in arbenganeze \"munte Gal\u00e9\", in italian \"monte Galero\") l'\u00e8 ina muntagna de Orpe da Lig\u00fcria cun in'at\u00f6ssa ed 1708 m. \nU fa porte, cun u m\u00f4nte Dubasso, l' Arm\u00f6tta e a muntagna da Guordia, du masicciu Arm\u00f6tta - Gal\u00e9, ai cunf\u00e9n tra e valade du Neva, ed l'Aroscia e ed Tane.\nUrigine du n\u00f3me.\nU n\u00f3me Gal\u00e9 l'a in' urigine nen cioira. Ins' ii doc\u00fcmenti ci\u00fc' antichi l'\u00e8 suvente ripurtau cume \"monte Gall\u00e9\", n\u00f3me ch'u s' vughe asc\u00ed inte cart\u00e9n-ne ed l'800.\nIn' otra puscibile \u0161piegasi\u00f4n du n\u00f3me Gal\u00e9 a vegne daa par\u00f3la \"gal\", forsci dau dial\u00f6ttu briga\u0161cu o dau piemunteize, lande u v\u00f6' d\u00ed tantu \"galu\" cume \"faj\u00e1n\", uj\u00e8 ch'u \u0161mia au primu e ch' u vive insima a sa muntagna e in gener\u00f2 in diversci po\u0161ti de Orpe da Lig\u00fcria. L'\u00e8 a z\u00f3na ci\u00fc' a s\u00fcd-e\u0161t int' l' orcu de Orpe italian-ne land'i vivi i faj\u00e0n, fatu impurtante, datu che a \u0161pecie l'\u00e8 in resciduu ed l' Era glaci\u00f2.\nGeugrafia.\nU Gal\u00e9 l'\u00e8 in masicciu izulau, ch'u fa p\u00f2rte da caden-na de Orpe. A so p\u00f4ncia l'\u00e8 in p\u00f4ntu ed cunf\u00e9n tra a pruv\u00e9ncia ed Sav\u00f4n-na e cula ed Cuni. A p\u00f2rte du versante ed nord-e\u0161t da muntagna, anche se cume amini\u0161trasi\u00f4n l'\u00e8 inta pruv\u00e9ncia ed Cuni, a fa p\u00f2rte du bac\u00e9n du Neva, ch'u s' gi\u00f4nta a l'Ar\u00f3scia a Arbenga e inseme i fan u Centa, ch'u va a fin\u00ed intu m\u00f2 da Lig\u00fcria. \nA muntagna l'ha duu p\u00f4nce, separoi da ina c\u00f4nca cun p\u00f3ca prufunditoi (1686 m.) : a ci\u00fc' ota l'\u00e8 cula a e\u0161t, ch'a riva a 1708 m., p\u00f4ntu ci\u00fc' otu da pruv\u00e9ncia ed Sav\u00f4n-na. A punente u i \u00e8 u Galer\u00f3tu, a zg\u00f4nda p\u00f4ncia, p\u00f3cu ci\u00fc' basa, 1703 m. Daa muntagna u s'de\u0161taca ina cu\u0161tera ch'a fa da \u0161partiacque tra e valade du Neva e du Pennavaire. \nU m\u00f4nte \"Alpe\" (1056 m.), tra i cum\u00fcni ed Ca\u0161tegiancu e Erli, u fa p\u00f2rte ed sa cu\u0161tera. A diramasi\u00f4n a finisce inta basa valada, land'i s' gi\u00f4nti i dui rian.\n\u0160toria.\nU Gal\u00e9 e a z\u00f3na daturnu i s\u00f4n \u0161toi interesoi da cheiche uperasi\u00f4n ed Napule\u00f4n inta campagna d'Italia. Infati ins'aa muntagna i s's\u00f4n fermoi i surdoi franseiji, mentre ins'uu \u0160ciovu e ins'aa Cianea, ch' i s\u00f4n da l'\u00f2tra porte da C\u00f3la ed San Bernordu, u i era i Au\u0161triaci e i Piemunteiji.\nGeulugia.\nA muntagna l'ha ina cumpujisci\u00f4n facia per lu ci\u00fc' ed r\u00f3che carbunatiche, cun ina furma ci\u00fct\u00f3\u0161tu ri\u00f4nda, in fatu ch'u perm\u00f6tte asc\u00ed ina pendensa menu f\u00f3rte du pruf\u00ed da muntagna. A muntagna per\u00f3 l'ha asc\u00ed de r\u00f3che ch'i vegni f\u00f6ra a \u0161cupi (cun l'i\u0161tesa urigine de otre) ch'i s' ciami \"brecce\" e i s\u00f4n ote f\u00e9n-na a 25 - 30 m. Sel\u00ed i s' p\u00f6ri vughe ins'uu versante a ove\u0161t, invece a e\u0161t u i \u00e8 di gr\u00fcpi ed r\u00f3che menu oti, clasificoi cume quarsiti.\nVegetasi\u00f4n.\nI b\u00f3\u0161chi daturnu a Gal\u00e9 i cuati ina zona mutu ben grosa, ch'a p\u00f2rte dai p\u00e9 da muntagna f\u00e9n-na ins'aa p\u00f4ncia, per lu ci\u00fc' ins'ii versanti e\u0161t e nord. \nI oci fianchi i s\u00f4n ci\u00fc' de\u0161cuatoi, cuatoi a part\u00ed dai 1000 - 1200 m da l'erba, cun sulu cheich rucas\u00f4n. Andandu in z\u00fc' e tr\u00f6vma diverse \u0161pecie ed rue, int'e porte ci\u00fc' e\u0161p\u00f3\u0161te au su, invece in cule ci\u00fc' \u00fcmide u i \u00e8 ci\u00fct\u00f3\u0161tu de verne e di frasci. \nL'\u00fcrtimu tipu u s'tr\u00f6va za' sute ai 800 m, lande i c\u00f2rpi i rivi fen-na a in mascimu ed 1000 m.\nPrutesi\u00f4n ed l'ambiente.\nU masicciu du Gal\u00e9 l'\u00e8 inser\u00edu int'in Situ d'Interese Cum\u00fcnitoriu (SIC) per gi\u00fct\u00f2 a prutesi\u00f4n de \u0161pecie a ri\u0161chiu.\nCume riv\u00f2 ins'aa p\u00f4ncia.\nIns'aa p\u00f4ncia da muntagna, ch'l'\u00e8 inta rete di sent\u00e9 ed l'Ota Via di Monti da Lig\u00fcria, u s'p\u00f6' riv\u00f2 daa C\u00f3la ed San Bartulum\u00e9 d'Urmea (ch'l'\u00e8 cumpreiza inta decima tapa du percursu), seguendu e indicasiui ch'i p\u00f3rti versu u Dubasu (sensa munt\u00f2 ins'aa p\u00f4ncia) e a C\u00f3la du Pri\u00f4n. U s'cuntinua versu a muntagna de Funtan\u00f6tte (1561 m) e u s'riva au versante meridiun\u00f2 du Gal\u00e9.\nIn \u00f2tra puscibilitoi l'\u00e8 cula ed riv\u00f2 aa p\u00f4ncia daa C\u00f3la ed San Bernordu, partendu daa \u0161tr\u00f2 nen a\u0161falt\u00f2 sute aa p\u00f2ra e\u00f3lica inta diresi\u00f4n sud-sud-ovest, versu Garesce, pasandu per ina p\u00f2rte ch'l'\u00e8 asc\u00ed p\u00f2rte ed l'Ota Via.\nP\u00f6i u s'riva au Buch\u00e9n de Merav\u00ede (1180 m) e de d'l\u00ed u s'segue e indicasiui per u Pasu de Caranche (1395 m). Int'l'\u00fcrtima p\u00f2rte u s'pasa l\u00f4ngu a durs\u00f2 du m\u00f4nte Fuetto (1534 m); d\u00f3pu avei pasau ina pci\u00f3ta sela, u s'cuntinua ins'uu sent\u00e9 in salita, driciu in mira aa p\u00f4ncia."}
{"id": "29977", "revid": "12552", "url": "https://lij.wikipedia.org/wiki?curid=29977", "title": "Munte Castel'Ermu", "text": "U Castel'\u00c8rmu (cunusci\u00fcu asc\u00ec cu-a denuminasiun de \"Pesu Grande\", in italian \"Castell'Ermo\" o \"Peso Grande\") l'\u00e8 in munte da cad\u00e9na de Prearpi L\u00ecg\u00fc(r)i, ch'u l'ha in autessa de 1092 m in sciu livellu du m\u00e2.\nCarate(r)istiche.\nU munte u rientra inti cunf\u00ecn du cum\u00fcn de Vendun e u se tr\u00f6va in sce 'na durs\u00e2le, ch'a se de(r)amma daa C\u00f2lla de Crava\u00fcna e a segna u cunfin idrugraficu fra e v\u00e0lli du Pennavaire e de l'A(r)\u00f2scia, presed\u00fcu daa Turetta (852 m) e dau C\u00fcccu (907 m), surva l'abit\u00e0u de \u00d9nsu, segu\u00ecu inv\u00eace dau Munte Negru (977 m), fin a prusegu\u00ec aa cunflu\u00e8nsa cu-u Neva.\nU rili\u00eavu u se faccia versu a Val\u00e2 du Pennavaire (a nord) cun bausi e turriui dulumitici e carc\u00e0(r)ei, che inv\u00eace se incuntran de menu intu versante sud, pe questu menu imperviu, v\u00fbtau versu l'A(r)\u00f2scia.\nPropiu chi a l'\u00e8 st\u00e2 custru\u00eca l'antiga gex\u00e9tta dedic\u00e2 a San Calocciu, a in artid\u00fcddine de tostu 1000 metri, int'in cian\u00e9llu ch'u permette asc\u00ec ina vista panu(r)amica.\nGeulug\u00eca.\nDau munte Castel'\u00c8rmu p\u00eea u numme in \u00fcnit\u00e0i tet\u00f4nica custitu\u00eca prinsipalmente da pr\u00ece carc\u00e0ree e mate(r)i\u00e2le dulumiticu. \nA livellu de datasi\u00f9n st'\u00fcnit\u00e0i chi a ven f\u00e2 rizal\u00ec au Tri\u00e0scicu superiure e au Gi\u00fc(r)\u00e0scicu, mentre a livellu de tet\u00f4nica l'\u00e8 cunscide(r)\u00e2 a pate ci\u00fc interna da z\u00f4na briansunese du duminiu Pennidicu. \nCarateristiche da z\u00f4na d'in g\u00ec(r)u sun e radiula(r)\u00eci, pr\u00ece sediment\u00e0(r)ee che l'han 'n u(r)igine gi\u00fc(r)\u00e0scica. Descrivendu a murfulug\u00eca du Castel'\u00c8rmu, intu cuntestu da Geumurfulug\u00eca de Val\u00e0e L\u00ecg\u00fcri, u geolugu Gaetano Rovereto intu 1904 definisce e s\u00f2 s\u00ecmme \"r\u00eccche de b\u00e2usi, \u00f2rride e cun de furme carate(r)istiche\".\nSt\u00f2(r)ia.\nDiverse testimunianse portan a pens\u00e0 che a muntagna a secce st\u00e2 ugettu de vene(r)asiun da parte de cum\u00fcnit\u00e0i di L\u00ecg\u00fc(r)i Ingauni, fra sti li a presensa de in \"d\u00f2lmen\" (strut\u00fc(r)a de pr\u00eca preistorica), scitu\u00e0u inta lucalit\u00e0i \"Tre Pe\", sutta l'aministrasiun de Vendun, ma ci\u00fc fasilmente razunzibile daa C\u00f2lla de Unsu.\nA custrusiun sacra a l'\u00e8 st\u00e2 caci\u00e2 z\u00fc intu 1946 o intu 1947, segundu i veji de Unsu e de C\u00fc(r)enna, a cauza de 'n attu de vandal\u00ecsmu: in gruppu de zueni infatti l'ax\u00e9va cumens\u00e0u a pic\u00e2 cun de m\u00e0sse \u00fcn di trei bazamenti, f\u00e0xendu cacci\u00e0 z\u00fc l'intrega strut\u00fc(r)a de pr\u00eca.\nMa a sacralit\u00e0i du munte a cuntinnua asc\u00ec in \u00eapuche sucesc\u00ecve , cun a venerasiun de San Calicciu, au qu\u00e2le l'\u00e8 dedic\u00e0u u santu\u00e0riu z\u00e0 mensciun\u00e0u surva, foscia \u00fcna de g\u00eaxe ci\u00fc antighe de t\u00fctta a Diocexi de Arbenga e Impe(r)ia.\nU santua(r)iu u l'\u00e8 st\u00e0u inti seculi m\u00eata de gr\u00e0ndi pelegrinaggi, tantu che anc\u00f9 a\u00f9 d'in sinqu'anni in sinqu'anni se tegne a tradisiunale prucesci\u00f9n da stattua du santu, purt\u00e2 chi daa paruchi\u00e2le da frasiun de C\u00fc(r)enna.\nU cuntrollu de questa pursiun de te(r)it\u00f2(r)iu a l'\u00e8 st\u00e2 poi asuget\u00e2 d\u00fc(r)\u00e0nte i seculi XII e XIII au castellu de \u00c0quila: in questu m\u00f2ddu i scign\u00f9(r)i du pa\u00ecse (a l'epuca i marchexi de Clavesana) puxevan av\u00ea u pin cuntr\u00f2llu da l'\u00e2tu de queste parti da Val\u00e0 de l'A(r)\u00f2scia e de quella du Pennavaire.\nQuestu u permette asc\u00ec de cap\u00ec l'u(r)igine du n\u00f2mme \"Castel'\u00c8rmu\", cuntrasi\u00f9n de \"Cast\u00ea de l'\u00e9remu\", riculeganduse ae vicende du santu dedicat\u00e0(r)iu da gex\u00e9tta, che chi u se pensa se secce ferm\u00e0u.\nAutri eventi de impurtansa sto(r)ica se rintraccian versu a f\u00ecn da Segunda Gu\u00e8ra Mundi\u00e2le, quande e casc\u00ecne l\u00ec d'\u00ecn g\u00ec(r)u sun st\u00e0e te\u00e0tru da Rexistensa l\u00ecg\u00fc(r)e: l'\u00e8 intu \"Cas\u00f9n di Crovi\", a poca distansa da C\u00fc(r)\u00e9nna, che i \u00f2mmi da brig\u00e2 du M\u00e9gu (Felice Cascione) cantan pe a primma v\u00f4tta a cansun \"Fischia il vento\" (\"Scigu(r)a u v\u00e9ntu\"), versu a fin de l'annu 1943, destin\u00e2 a divent\u00e0 \u00fcna de cansun partigi\u00e0ne ci\u00fc pupul\u00e0ri. \nNat\u00fc(r)a.\nPe quantu u riguarda l'ambiente u munte u l'\u00e8 inse(r)\u00ecu intu sc\u00ectu de 'nteresse cum\u00fcnit\u00e0(r)iu (SIC), \"Castel'\u00c8rmu-Pezu Grande\", vista a pregi\u00e2 presensa de diferente speccie viventi, tantu pe a fl\u00f2(r)a, quantu pe a f\u00e0una.\nU puntu ch'u rende anc\u00f9 de ci\u00fc interesante questu postu l'\u00e8 a fux\u00f9n e u cuntattu fra dui ambienti generalmente distinti, cumme quellu mediter\u00e0nneu (rapresent\u00e0u dai b\u00f2schi de l\u00e9rxi) e quellu cuntinent\u00e2le, survat\u00fcttu d\u00e0u daa presensa du f\u00f4.\nFl\u00f2(r)a.\nFra e qualit\u00e0i de sci\u00f9(r)e che se incuntran de ci\u00fc inti pr\u00e0i se tr\u00f6van e urchidee, segu\u00ece da ci\u00e0nte de maz\u00fb inter\u00e8sse cumme a gensi\u00e2na o a camp\u00e0nula sab\u00e0ssia. De pregiu asc\u00ec e pr\u00ecmmu(r)e impurve(r)\u00e0e, u gigliu a fioccu e l'eliantemmu l\u00ecg\u00fcre.\nF\u00e0una.\nL'intrega area sircustante a l'\u00e8 in impurtantiscimu puntu de nidificasiun pe in gr\u00e0n n\u00fcme(r)u de rap\u00e2xi, ma l'ambiente u favu(r)isce asc\u00ec a presensa di invertebr\u00e0i (fra sti chi se po mensciun\u00e0 u cule\u00f2tte(r)u luc\u00e2le).\nPercursu de ac\u00e8ssu.\nEscursci\u00f9n.\nU ci\u00fc breve percursu pe zunze aa v\u00e9tta l'\u00e8 quellu ch'u parte da l'abit\u00e0u de Arnascu, seguendu u sent\u00ea du spartiaiva fra l'Ar\u00f2scia e u Pennavaire, ma u l'\u00e8 puscibile asc\u00ec 'riv\u00e0 da ovest, seguendu sempre u crin\u00e2le. \nSeguendu u percursu da est, se riva au santu\u00e0iu de San Calocciu, e da chi aa s\u00ecmma. A lucalit\u00e0i dund'a se tr\u00f6va a gex\u00e9tta se po razunze asc\u00ec a part\u00ec da arc\u00fcne frasiun de Vendun, fra ste chi C\u00fc(r)enna, seguendu u percursu pe a C\u00f2lla de Unsu, indic\u00e0u cun 'na cruxe russa. A dificult\u00e0i de questu genere de percursi escursciunistici a l'\u00e8 valut\u00e2 cumme E. \nA sal\u00ectta riz\u00fclta ci\u00fc agevule d\u00fc(r)\u00e0nte l'invernu, o inte mezze stagiun, d'est\u00e0i inv\u00eace po essighe u prublema du c\u00e2udu ecesc\u00ecvu.\nArpinismu.\nIn sciu versante setentriun\u00e2le da muntagna sono st\u00e0e duv\u00e8rte difer\u00e9nti vie de a(r)ampic\u00e2. A frequentasiun di ste vie chi, carateriz\u00e0e in genere da rocca de cat\u00eeva qualit\u00e0i, l'\u00e8 st\u00e2 viet\u00e2 pe evit\u00e2 u dist\u00fcrbu aa nidificasiun de speccie de uxelli che frequentan a z\u00f4na. In seguitu quarched\u00fcna de ste vie de pr\u00eca chi, val\u00fc\u00e0e cun minure impattu in sce queste pupulasiun, sun stae turna reze av\u00e8rte a titulu spe(r)iment\u00e2le."}
{"id": "29978", "revid": "12052", "url": "https://lij.wikipedia.org/wiki?curid=29978", "title": "Kaliningrad", "text": "Kaliningrad (in r\u00f9scio \u041a\u0430\u043b\u0438\u043d\u0438\u043d\u0433\u0440\u0430\u0434; AFI: [k\u0259l\u02b2\u026an\u02b2\u026an\u02c8grat]) a l'\u00e9 'na \u00e7it\u00e6 da R\u00f9scia de 489.359 abitanti, cappoleugo e c\u00e9ntro prin\u00e7ip\u00e2 de l'\u00f2m\u00f2nima 'oblast', escl\u00e2ve r\u00f9scia tra Pol\u00f2nia e Lituania, bagn\u00e2 da-o M\u00e2 B\u00e0ltico. \nScin'a-o 1946 a l'\u00e9 st\u00e6ta 'na \u00e7it\u00e6 tedesca ciam\u00e2 K\u00f6nigsberg, inta Pr\u00f9scia \u00f2rient\u00e2le, patria do fil\u00f2zofo Immanuel Kant."}
{"id": "29979", "revid": "1211", "url": "https://lij.wikipedia.org/wiki?curid=29979", "title": "K\u00f6nigsberg", "text": ""}
{"id": "29981", "revid": "12052", "url": "https://lij.wikipedia.org/wiki?curid=29981", "title": "Anbasciato\u00ee brit\u00e0nichi inta Rep\u00f9brica de Z\u00eana", "text": "I anbasciato\u00ee brit\u00e0nichi inta Rep\u00f9brica de Z\u00eana s\u00f3n st\u00e6ti i raprezent\u00e0nti do R\u00e9gno d'Inghilt\u00e6ra e do R\u00e9gno de Gr\u00e0n Bret\u00e0gna inta Rep\u00f9brica de Z\u00eana, co-o t\u00ectolo ofi\u00e7i\u00e2 de \"anbasciat\u00f4 de S\u00f2 Maest\u00e6 inta Rep\u00f9brica de Z\u00eana\".\nInvi\u00e6 straorden\u00e2i d'Inghilt\u00e6ra.\nSc\u00ecnn-a-o 1707, i raprezent\u00e0nti do R\u00e9gno d'Inghilt\u00e6ra a Z\u00eana s\u00f3n st\u00e6ti:\nInvi\u00e6 straorden\u00e2i da Gr\u00e0n Bret\u00e0gna.\nTra o 1707, \u00e0nno de proclama\u00e7i\u00f3n do R\u00e9gno de Gr\u00e0n Bret\u00e0gna, e o 1803, i raprezent\u00e0nti brit\u00e0nichi a Z\u00eana s\u00f3n st\u00e6ti:\nInto per\u00eeodo 1722-1763 no gh'\u00e9 st\u00e6ta de raprezent\u00e0nsa ofi\u00e7i\u00e2, de f\u00eaua de qu\u00e9lla di c\u00f3nsoi do p\u00f2sto\nInto per\u00eeodo 1763-1769 s\u00f3n st\u00e6ti pe c\u00f3ntra nomin\u00e6 di min\u00ecstri:\nInto per\u00eeodo 1769-1793 no gh'\u00e9 st\u00e6ta t\u00f3rna de raprezent\u00e0nsa ofi\u00e7i\u00e2, de f\u00eaua de qu\u00e9lla di c\u00f3nsoi do p\u00f2sto\nMin\u00ecstro plenipotensi\u00e2io\nRaprezent\u00e0nti brit\u00e0nichi a Z\u00eana.\nM\u00e9ntre, into 1801, a Gr\u00e0n Bret\u00e0gna a s'\u00eaa trasform\u00e2 into R\u00e9gno Un\u00eeo de Gr\u00e0n Bret\u00e0gna e Irl\u00e0nda, Z\u00eana e a Lig\u00f9ria t\u00f9tta \u00e0n pat\u00eeo 'na s\u00e9rie de rem\u00e9sci de pot\u00eare ch'\u00e0n port\u00f2u in sci\u00e2 f\u00ecn a-a p\u00e8rdia de l'indipend\u00e9nsa.\n1797-1814.\nInte sto per\u00eeodo chi Z\u00eana a l'\u00e9 st\u00e6ta sotop\u00f2sta a 'na f\u00f2rte inflo\u00e9nsa fran\u00e7\u00e9ize, pr\u00ecmma co-a crea\u00e7i\u00f3n da Rep\u00f9brica L\u00ecgure e d\u00f2ppo, a part\u00ee da-o 1805, con l'anesci\u00f3n dir\u00e9tta a-o Pr\u00ecmmo Inp\u00earo fran\u00e7\u00e9ize sott'a-o cosc\u00ec d\u00eeto dipartim\u00e9nto de Z\u00eana.\n1815-1861.\nScib\u00e9n che, apr\u00eauvo a-e decixo\u00ecn do Congr\u00e9sso de Vi\u00e9nna, a Lig\u00f9ria a l'\u00eaa ch\u00e9ita inte mo\u00e9n di sardegn\u00f2lli, o R\u00e9gno Un\u00eeo o l'\u00e0 contino\u00f2u a nomin\u00e2 di c\u00f3nsoi a Z\u00eana.\n1861-1946.\nD\u00f2ppo a crea\u00e7i\u00f3n do R\u00e9gno d'It\u00e0lia, i c\u00f3nsoi brit\u00e0nichi a Z\u00eana s\u00f3n st\u00e6ti:\nD\u00f2ppo a 1946.\nD\u00f2ppo a crea\u00e7i\u00f3n da Rep\u00f9brica Itali\u00e0nn-a, s\u00f3n st\u00e6ti nomin\u00e6 di c\u00f3nsoi a Z\u00eana da-o 1950 a-o 1955, co-a c\u00e0rega ch'a l'\u00e9 in sci\u00e2 f\u00ecn divent\u00e2 s\u00f4lo scinb\u00f2lica."}
{"id": "29983", "revid": "12052", "url": "https://lij.wikipedia.org/wiki?curid=29983", "title": "Anbasciato\u00ee spagn\u00f2lli inta Rep\u00f9brica de Z\u00eana", "text": "I anbasciato\u00ee spagn\u00f2lli inta Rep\u00f9brica de Z\u00eana s\u00f3n st\u00e6ti i raprezent\u00e0nti do R\u00e9gno de Sp\u00e0gna inta Rep\u00f9brica de Z\u00eana. De f\u00eaua do per\u00eeodo tra o 1712 e o 1714, e d\u00f4e na\u00e7io\u00ecn \u00e0n mantegn\u00fbo de rela\u00e7io\u00ecn st\u00e0bili fra de l\u00f4."}
{"id": "29986", "revid": "12052", "url": "https://lij.wikipedia.org/wiki?curid=29986", "title": "Venerandum Collegium Dominorum Jurisperitorum et Judicum civitatis Januae", "text": "O Collegium Jurisperitorum da Rep\u00f9brica de Z\u00eana, conosci\u00fbo co-o pas\u00e2 di s\u00e9coli co-ina s\u00e9rie de n\u00f3mmi difer\u00e9nti, o l'\u00e9, ins\u00e9mme a-o \"Collegium causidici\", l'anten\u00f2u do mod\u00e8rno \u00d3rdine di Avoc\u00e2ti. O mom\u00e9nto de l'institu\u00e7i\u00f3n, sott'a-o n\u00f3mme de Collegium Judicum et advocatorum Ianuae, o rem\u00f3nta a-o per\u00eeodo conpr\u00e9izo tra a f\u00ecn do s\u00e9colo XIII e o prin\u00e7\u00ecpio de qu\u00e9llo d\u00f2ppo.\nSt\u00f6ia e fon\u00e7io\u00ecn.\nInte l'ordinam\u00e9nto da Rep\u00f9brica no gh'\u00eaa o t\u00ectolo de avoc\u00e2to, con qu\u00e9lli che vegn\u00eevan am\u00ecsci into \"Collegium\" ch'\u00eaan conscider\u00e6 di doto\u00ee colegi\u00e6 e ch'\u00e0ivan o t\u00ectolo de \"Jurisconsultus\", po\u00e9ndo d\u00f3nca f\u00e2 s\u00e9gge di c\u00f3npiti de avoc\u00e2to che \u00ease ciam\u00e6 a giudic\u00e2 inti proc\u00e8sci.\nI pr\u00ecmmi reg\u00ecstri \u00f3rdin\u00e6 di m\u00e9nbri do \"Collegium\" rem\u00f3ntan a l'\u00e0nno 1540. Inte sti pap\u00ea chi gh'\u00e9 registr\u00f2u o dotor\u00e2to do D\u00e0vide V\u00e0cca, nomin\u00f2u d\u00fbxe da Rep\u00f9brica de Z\u00eana p\u00f2-u per\u00eeodo tra o 1587 e o 1589, ch'o l'\u00e9 st\u00e6to o pr\u00ecmmo da l\u00f3nga s\u00e9rie de giur\u00ecsti a \u00ease chi registr\u00e6 in m\u00f2ddo regol\u00e2re sc\u00ecnn-a-o 1797, d\u00f3nca a-o mom\u00e9nto de l'institu\u00e7i\u00f3n da Rep\u00f9brica L\u00ecgure e de l'aboli\u00e7i\u00f3n do \"Collegium\", vosci\u00fba da-i giacob\u00ecn. L'\u00f9rtimo dot\u00f4 colegi\u00f2u, o Dom\u00e9nego Sper\u00f3n, o l'\u00e9 st\u00e6to iscr\u00eeto a-i 2 de m\u00e0zzo do 1797.\nTra i \u00e2tri m\u00e9nbri do col\u00eagio, c\u00f3mme aregord\u00f2u da-o R\u00eccco B\u00e9nsa, gh'\u00e9 st\u00e6to v\u00e0rri giur\u00ecsti avox\u00e6 c\u00f3mme o Rafa\u00eale Da T\u00f4re (aot\u00f4 de 'n rinom\u00f2u \"Tractatus de cambiis\"), o Gi\u00f6x\u00e8ppe Lo\u00e9nso M\u00e0ia Casaregis e o Lo\u00eegi Corv\u00e9tto, ch'o l'\u00e9 st\u00e6to min\u00ecstro de fin\u00e0nse in Fr\u00e0nsa \u00f3ltre che co-redat\u00f4 do \"Code de Commerce\" fran\u00e7\u00e9ize.\nA-i doto\u00ee colegi\u00e6 o l'\u00eaa perm\u00ecsso l'ezerc\u00ec\u00e7io de fon\u00e7io\u00ecn de Avoc\u00e2to inti Tribun\u00e6 da Rep\u00f9brica e, apr\u00eauvo a-o f\u00e6to che \u00eaan squ\u00e6xi t\u00f9tti di patr\u00ec\u00e7\u00e7i, \u00e0ivan c\u00f3mme t\u00e6 o dov\u00e9i de prest\u00e2 periodicam\u00e9nte, pe 'na du\u00e2ta de do\u00ee \u00e0nni e pe t\u00f9tti i of\u00ec\u00e7\u00e7i da Rep\u00f9brica, de m\u00e0scime c\u00e0reghe de gov\u00e8rno a-i s\u00f2 \u00f9rtimi com\u00e0ndi perif\u00e9richi. Pe dindav\u00e9i qu\u00e9sto o l'\u00eaa 'n \u00f6n\u00f4 p\u00f6co anb\u00eeo apr\u00eauvo a-o f\u00e6to che i colegi\u00e6 \u00e0ivan da inter\u00f3npe a pr\u00f2pia ativit\u00e6 giur\u00ecdica, con ste c\u00e0reghe chi che pe de ci\u00f9 no d\u00e2van ni de poscibilit\u00e6 d'avans\u00e0mento de cari\u00eara (apr\u00eauvo a-a c\u00f9rta d\u00fbata e a-o sucesc\u00eevo divi\u00eato de riconf\u00e8rma) ni de gr\u00f2sse s\u00f3mme de din\u00e6, conscider\u00e0ndo che \u00eaan prev\u00ecste de p\u00e2ghe m\u00eezee. Pe de ci\u00f9, t\u00f9tti i fon\u00e7ion\u00e2i p\u00f9blichi zen\u00e9ixi, a part\u00ee da-o d\u00fbxe m\u00e6ximo, a-a f\u00ecn da s\u00f2 c\u00e0rega \u00eaan sotop\u00f2sti a-o \"prez\u00f3nto sosp\u00e8tto d'av\u00e9i prevaric\u00f2u\", vegn\u00ecndo d\u00f3nca giudich\u00e6 da-i scindicato\u00ee seg\u00f3ndo 'n giud\u00ec\u00e7io de rendic\u00f3nto do pr\u00f2pio \u00f2per\u00f2u. Def\u00e6ti, o scist\u00eama de gov\u00e8rno da Rep\u00f9brica o no preved\u00e9iva go\u00e6i de contr\u00f2lli qu\u00e0nde i fon\u00e7ion\u00e2i \u00eaan in c\u00e0rega, d\u00f3nca co-ina f\u00f3rte responsabiliza\u00e7i\u00f3n do person\u00e2, ma, pe c\u00f3ntra, gh'\u00eaa di str\u00e9iti e inflesc\u00ecbili contr\u00f2lli a-a f\u00ecn do mand\u00f2u.\nO \"Collegium\" d\u00f2ppo o s\u00e9colo XIV o l'\u00eaa divent\u00f2u de l\u00f3ngo ci\u00f9 inport\u00e0nte e inflo\u00e9nte, co-a Rep\u00f9brica ch'a l'\u00e0 d\u00f3nca asegn\u00f2u a l\u00ea di magio\u00ee pot\u00eari. O p\u00e0ppa Sc\u00ecsto IV o l'\u00e0 deleg\u00f2u a-o \"Collegium\" a facolt\u00e6 de confer\u00ee e l\u00f2uree. L'amisci\u00f3n into col\u00eagio, riserv\u00e2 a-i \u00e7it\u00e9n zen\u00e9ixi, a l'\u00eaa viet\u00e2 a qu\u00e9lli co-in po\u00e6 ch'o l'av\u00e9sse ezercit\u00f2u 'n'\u00e0rte mec\u00e0nica (defini\u00e7i\u00f3n ch'a l'includ\u00e9iva a profesci\u00f3n de scriv\u00e0n asc\u00ec) e a l'\u00eaa dec\u00eeza da-i s\u00f2 m\u00e9nbri, che de r\u00e6o amet\u00e9ivan di sog\u00e9tti de f\u00eaua da-o patri\u00e7i\u00e2to da \u00e7it\u00e6. Prez\u00e9npio o C\u00e0rlo T\u00e0rga, 'n giur\u00ecsta avox\u00f2u do \"Collegium causidici\" de Z\u00eana aregord\u00f2u pe 'n inport\u00e0nte trat\u00e2to de dir\u00ectto da navega\u00e7i\u00f3n, o no l'\u00e9 ariesc\u00eeo, in qu\u00e0nte de fam\u00ecggia no de lign\u00eaua, a \u00f2tegn\u00ee l'iscri\u00e7i\u00f3n into \"Collegium Jurisperitorum\". Pr\u00f2pio o T\u00e0rga, inta d\u00e9dica do s\u00f2 \"Directorium Praxis Civilis\" stanp\u00f2u a Z\u00eana into 1698, o s'\u00eaa lament\u00f2u da s\u00f2 esclux\u00f3n da-o col\u00eagio.\nI m\u00e9nbri do \"Collegium\" \u00eaan ezent\u00e6 da-o pagam\u00e9nto de t\u00e0scie, scib\u00e9n ch'\u00e0ivan da garant\u00ee 'na dif\u00e9iza de b\u00e0dda a-i \u00e7it\u00e9n ci\u00f9 p\u00f6vi. A \u00f2gni m\u00f2ddo a fon\u00e7i\u00f3n de difens\u00f4 a no l'\u00eaa riserv\u00e2 a-i doto\u00ee do col\u00eagio ma a l'\u00eaa perm\u00ecssa a qu\u00e9lli no colegi\u00e6 asc\u00ec.\nO scig\u00ecllo do \"Collegium\".\nInto scig\u00ecllo do \"Collegium\" gh'\u00eaa a scr\u00eeta \"Sigillum venerandi collegii dominorum iudicum civitati Januae\" e 'na raprezenta\u00e7i\u00f3n do s\u00e0nto protet\u00f4 di avoc\u00e2ti, \u00f6 s\u00e6 Sant'\u00cevo, vest\u00eeo a-a man\u00eaa di gi\u00f9di\u00e7i e s\u00f3tta a 'n bardach\u00ecn g\u00f2tico. O st\u00e9mma do mod\u00e8rno \u00d3rdine di Avoc\u00e2ti de Z\u00eana o cont\u00eagne 'na riprodu\u00e7i\u00f3n de l'ant\u00eego scig\u00ecllo, per\u00f2 co-a scr\u00eeta \"Collegium advocatorum genuense\".\nBibliograf\u00eea st\u00f2rica.\nO pr\u00ecmmo st\u00f9dio in sce l'ativit\u00e6 do \"Collegium\" o l'\u00e9 'n'\u00f2pera do Lo\u00e9nso Isn\u00e0rdo che, scriv\u00e9ndo into 1861 a st\u00f6ia de l'Universcit\u00e6 de Z\u00eana, o l'\u00e0 dedic\u00f2u b\u00e9nb\u00e9n d'aten\u00e7i\u00f3n a-o \"Collegium\". Into 1897 o R\u00eccco B\u00e9nsa, avox\u00f2u giur\u00ecsta zen\u00e9ize, o l'\u00e0 public\u00f2u 'na c\u00f9rta \u00f2pera dedic\u00e2 pr\u00f2pio a-o Col\u00eagio. Tra e ri\u00e7\u00e8rche de arch\u00ecvio in sci\u00e2 v\u00ectta do \"Collegium\" gh'\u00e9 p\u00f6i st\u00e6ta qu\u00e9lla do Z\u00e2ne Forch\u00ea, avoc\u00e2to in Z\u00eana, ch'o l'\u00e0 public\u00f2u 'n st\u00f9dio in sci\u00f4 \"Collegium\" a l\u00ea comiscion\u00f2u da l'\u00d3rdine di Avoc\u00e2ti zen\u00e9ize inte l'\u00f2cax\u00f3n do \u00e7entan\u00e2 da s\u00f2 costitu\u00e7i\u00f3n.\nA \u00f2gni m\u00f2ddo gh'\u00e9 b\u00e9nb\u00e9n de pap\u00ea conserv\u00e6 inte l'Arch\u00ecvio de St\u00e2to de Z\u00eana, inta bibliot\u00eaca universcit\u00e2ia e inta Bibliot\u00eaca c\u00ecvica Berio che no s\u00f3n st\u00e6ti pe n\u00ecnte studi\u00e6 a desp\u00e6to do r\u00f2llo inportant\u00ecscimo do \"Collegium\" tra e institu\u00e7io\u00ecn da Rep\u00f9brica de Z\u00eana e do gr\u00e0n n\u00f9mero de s\u00f2 m\u00e9nbri tra e ci\u00f9 avox\u00e6 fam\u00ecgge zen\u00e9ixi, \u00f3ltre che v\u00e0rri d\u00fbxi asc\u00ec."}
{"id": "29988", "revid": "12052", "url": "https://lij.wikipedia.org/wiki?curid=29988", "title": "Bal\u00f3n (z\u00eaugo)", "text": "O bal\u00f3n (\"balon\" in piemont\u00e9ize, \"pallapugno\" \u00f2, sc\u00ecnn-a-o 2001, \"pallone elastico\" in itali\u00e0n) o l'\u00e9 'n z\u00eaugo de squ\u00e0ddra zug\u00f2u inti sferist\u00eai, t\u00ecpico da Lig\u00f9ria e do Piem\u00f3nte. O l'\u00e9 zug\u00f2u co-in bal\u00f3n in sce 'n ter\u00e9n in ci\u00e0n con, da 'na p\u00e0rte, 'na superf\u00eccce \"do b\u00f3tto\" ch'a peu \u00ease form\u00e2 da 'na mi\u00e2gia, 'na r\u00e6 \u00f2 \u00e2tro.\nA-a giorn\u00e2 d'ancheu gh'\u00e9 ci\u00f9 \u00f2 m\u00eano \u00e7\u00e9nto socj\u00eat\u00e6 de bal\u00f3n, pe 'n tot\u00e2le de 20.000 zugo\u00e9i.\nSt\u00f6ia.\nO bal\u00f3n o l'\u00e9 'n z\u00eaugo storicam\u00e9nte pratic\u00f2u tra o b\u00e0sso Piem\u00f3nte e a Lig\u00f9ria, sp\u00e9cce inta Riv\u00eaa de Pon\u00e9nte, dond'o v\u00e9n \u00f2rganiz\u00f2u a liv\u00e9llo profescion\u00ecstico. A \u00f2gni m\u00f2ddo, cosc\u00ec c\u00f3mme \u00e2tri z\u00eaughi co-o bal\u00f3n, o l'\u00e0 'n'\u00f2rig\u00ecne b\u00e9n b\u00e9n ci\u00f9 ant\u00eega, ariv\u00e0ndo dr\u00eeto dr\u00eeto da-i z\u00eaughi pratich\u00e6 a l'\u00e9poca di ant\u00eeghi rom\u00e2ni c\u00f3mme o \"follis\" e o \"ludere espulsim\", inti qu\u00e6 o bal\u00f3n o vegn\u00eeva za corp\u00eeo co-o p\u00f9gno. Inte l'Et\u00e6 de M\u00eazo sti z\u00eaughi chi se s\u00f3n evol\u00fbi inte 'n m\u00f2ddo 'n p\u00f6 difer\u00e9nte, ci\u00f9 sc\u00ecmile a-o mod\u00e8rno bal\u00f3n co-o bras\u00e0llo, ch'o l'\u00e9 st\u00e6to o z\u00eaugo ci\u00f9 avox\u00f2u da pen\u00eezoa sc\u00ecnn-a-o prin\u00e7\u00ecpio do s\u00e9colo XX e ch'ancheu o l'\u00e9 zug\u00f2u sorviat\u00f9tto in Tosc\u00e0nn-a. A \u00f2gni m\u00f2ddo, into bal\u00f3n s'\u00e9 torn\u00e6 a-e \u00f2r\u00ecgine de sti sp\u00f2rt chi, co-o bras\u00e0llo ch'o l'\u00e9 st\u00e6to sostito\u00eeo da 'na s\u00e9nplice fasciat\u00fba a-a m\u00e0n do zug\u00f2u, ancheu form\u00e2 da 'na str\u00ecscia de st\u00f6fa l\u00f3nga d\u00eaxe m\u00eatri, ferm\u00e2 da 'n t\u00f2cco de ch\u00eauio e da 'n toch\u00e9tto de g\u00f3mma ligh\u00e6 con tr\u00e9i cord\u00ecn \u00f2p\u00fb con de l'\u00e2tra g\u00f3mma.\nCosc\u00ec c\u00f3mme i \u00e2tri z\u00eaughi sfer\u00ecstichi, o bal\u00f3n o l'\u00eaa b\u00e9n b\u00e9n ci\u00f9 com\u00f9n into pas\u00f2u, vegn\u00ecndo zug\u00f2u inte 'n'\u00e0rea ci\u00f9 gr\u00f2ssa e ariv\u00e0ndo, tra l'Euto\u00e7\u00e9nto e o pr\u00ecn\u00e7\u00ecpio do N\u00eauve\u00e7\u00e9nto, a-o mom\u00e9nto da s\u00f2 m\u00e0scima espansci\u00f3n. Def\u00e6ti, inte qu\u00e9lli \u00e0nni gh'\u00e9 st\u00e6ta a realiza\u00e7i\u00f3n di pr\u00ecmmi sferist\u00eai seg\u00f3ndo a conce\u00e7i\u00f3n mod\u00e8rna, a \u00f2gni m\u00f2ddo inspir\u00e2 a-i ant\u00eeghi \"sphaeristeria\" rom\u00e2ni, e d\u00eauvi\u00e6 pe \u00e2tri z\u00eaughi tradi\u00e7ion\u00e2li co-a b\u00e0lla asc\u00ec. In particol\u00e2, o pr\u00ecmmo inpi\u00e0nto mod\u00e8rno o l'\u00e9 st\u00e6to qu\u00e9llo de Per\u00f9ggia, costro\u00eeo into 1804. Da-o 1855 s'\u00e9 dec\u00eezo de d\u00eauvi\u00e2 'na b\u00e0lla de g\u00f3mma (d\u00f3nca el\u00e0stica) de qu\u00e6xi 10 c\u00ectti de di\u00e0metro a-o p\u00f3sto de qu\u00e9lla de ch\u00eauio (de qu\u00e6xi 40 c\u00ectti de di\u00e0metro), da-o qu\u00e6 sta discipl\u00ecnn-a chi a l'\u00e0 pigi\u00f2u o s\u00f2 v\u00eagio n\u00f3mme in itali\u00e0n. Into 1912 l'\u00e9 st\u00e6to \u00f2rganiz\u00f2u o pr\u00ecmmo canpion\u00f2u itali\u00e0n de bal\u00f3n.\nInti \u00e0nni a vegn\u00ee, apr\u00eauvo a-a \"concor\u00e9nsa\" do n\u00eauvo z\u00eaugo do bal\u00f3n e a-a progresc\u00eeva disgrega\u00e7i\u00f3n da v\u00eagia socj\u00eat\u00e6 contad\u00ecnn-a, sta discipl\u00ecnn-a chi a l'\u00e9 intr\u00e2 inte 'n per\u00eeodo de fort\u00ecscima cr\u00eexi, t\u00e0nto ch'a l'\u00e9 sopravisci\u00fba s\u00f4lo inte prov\u00ecnse de Tor\u00ecn, \u00c0sti e C\u00f9nio in Piem\u00f3nte e inte qu\u00e9lle de S\u00e0nn-a e Inp\u00eaia in Lig\u00f9ria. A \u00f2gni m\u00f2ddo, inti \u00e0nni '30 do s\u00e9colo pas\u00f2u, o bal\u00f3n o l'\u00e9 st\u00e6to tra i sp\u00f2rt formaliz\u00e6 da l'\u00d2rganiza\u00e7i\u00f3n Na\u00e7ion\u00e2le D\u00f2ppo lav\u00f4ro (OND).\nO pr\u00ecmmo tentat\u00eevo de rin\u00e0scita de sta discipl\u00ecnn-a chi o l'\u00e9 st\u00e6to inandi\u00f2u inti \u00e0nni '50, f\u00e6to ch'o l'\u00e0 port\u00f2u into 1951 a-a costitu\u00e7i\u00f3n de l'Uni\u00f3n Itali\u00e0nn-a Bal\u00f3n El\u00e0stico e a-e pr\u00ecmme men\u00e7io\u00ecn de part\u00eee de bal\u00f3n inte rev\u00ecste sport\u00eeve na\u00e7ion\u00e2li. Into m\u00e6ximo per\u00eeodo, in Calif\u00f2rnia l'\u00e9 st\u00e6to \u00f2rganiz\u00f2u 'n canpion\u00f2u da bal\u00f3n da-i numer\u00f4xi emigr\u00e6 l\u00ecguri e piemont\u00e9ixi, i qu\u00e6 \u00e0n contino\u00f2u a pratic\u00e2lo pe v\u00e0rri \u00e0nni. In gr\u00e0nde agi\u00f9tto a-o rec\u00f9pero da tradi\u00e7i\u00f3n do bal\u00f3n o l'\u00e9 st\u00e6to o svil\u00f9ppo do cosc\u00ec d\u00eeto \"Bal\u00f3n Leg\u00earo\", ch'o peu \u00ease zug\u00f2u a-o scr\u00f2u s\u00e9nsa av\u00e9i de bez\u00e9ugno de 'na gr\u00e0n t\u00e9nica e inti m\u00e6ximi c\u00e0npi da z\u00eaugo do basket e da p\u00e0llav\u00f6lo, f\u00e6to ch'o l'\u00e0 perm\u00ecsso a s\u00f2 difux\u00f3n inte sch\u00eaue. Into 1982 a Federa\u00e7i\u00f3n Itali\u00e0nn-a Bal\u00f3n (F.I.P.A.P, \"Federazione Italiana Pallapugno\") a l'\u00e9 st\u00e6ta ofi\u00e7ialm\u00e9nte riconosci\u00fba da-o CONI.\nO bal\u00f3n o l'\u00e9 de l\u00f3ngo st\u00e6to un di sc\u00ecnboli da colt\u00fba contad\u00ecnn-a e do folcl\u00f4re de s\u00f2 d\u00f4e regio\u00ecn de ci\u00f9 gr\u00e0nde difux\u00f3n e o l'\u00e9 st\u00e6to cont\u00f2u da gr\u00e9ndi scrito\u00ee c\u00f3mme l'Edmondo De Amicis, ch'o l'\u00e0 dedic\u00f2u 'n l\u00ecbbro intr\u00eago - \"Gli azzurri e i rossi\" - a-a maestr\u00eea di ero\u00ee di sferist\u00eai, o Cesare Pavese, o Beppe Fenoglio, o Giovanni Arpino e o Franco Piccinelli, ch'o l'\u00e9 st\u00e6to pe t\u00e0nto t\u00e9npo asc\u00ec, prescid\u00e9nte da Federa\u00e7i\u00f3n do Bal\u00f3n. Gh'\u00e9 asc\u00ec 'n conponim\u00e9nto in l\u00e9ngoa l\u00ecgure do St\u00eava De Fr\u00e0nchi, contegn\u00fbo into s\u00f2 \"Ro Chittarrin\", co-\u00eena l\u00f6de a 'n avox\u00f2u zug\u00f2u de bal\u00f3n de l'\u00e9poca ch'a l'incom\u00e9nsa cosc\u00ec:\nReg\u00f3le.\nC\u00e0npo de z\u00eaugo.\nO c\u00e0npo de z\u00eaugo o l'\u00e9 de f\u00f3rma retangol\u00e2re, con de mez\u00fbe spec\u00ecfiche e delimit\u00f2u in sc\u00ee fi\u00e0nchi e in f\u00f3ndo da de l\u00ecnie gi\u00e0nche. O ter\u00e9n do c\u00e0npo o l'\u00e9 de sp\u00e9sso f\u00e6to de t\u00e6ra bat\u00fba, scib\u00e9n che gh'\u00e9 di c\u00e0npi realiz\u00e6 con l'asf\u00e0lto, con materi\u00e2li scint\u00e9tichi \u00f2p\u00fb co-in f\u00f3ndo m\u00e9sccio, e, a-o p\u00f2sto de unn-a de l\u00ecnie later\u00e2li, o d\u00eave prezent\u00e2 'na superf\u00eccce vertic\u00e2 \u00f2tegn\u00fba co-\u00eena mi\u00e2gia \u00f2p\u00fb, in p\u00e0rte, co-\u00eena r\u00e6 asc\u00ec. Pe de ci\u00f9, gh'\u00e9 'na l\u00ecnia ch'a spart\u00ecsce o c\u00e0npo a meit\u00e6 d\u00eeta medi\u00e0nn-a, co-\u00ea estremit\u00e6 do c\u00e0npo (f\u00eaua che qu\u00e9lle co-\u00e2 mi\u00e2gia) che d\u00eavan \u00ease indich\u00e6 da de ant\u00e9nne sormont\u00e6 da bandier\u00ecnn-e gr\u00eexe. Into regolam\u00e9nto gh'\u00e9 elenc\u00f2u asc\u00ec a l\u00ecsta de dota\u00e7io\u00ecn neces\u00e2ie inte \u00f2gni sferist\u00eaio, ch'o d\u00eav'\u00ease aprov\u00f2u.\nIn sci\u00f4 ter\u00e9n do c\u00e0npo d\u00eav'\u00ease p\u00f6i individo\u00f2u o retangol\u00ecn da cosc\u00ec d\u00eeta \u00e0rea de bat\u00fba, de l\u00f3ngo scito\u00f2u v\u00e8rso o f\u00f3ndo do c\u00e0npo m\u00e6ximo ma da-e dimenscio\u00ecn e da l'aliniam\u00e9nto ch'o peu cangi\u00e2 in b\u00e2ze a-a categor\u00eea e a-o t\u00eepo de c\u00e0npo. In particol\u00e2 gh'\u00e9 e tr\u00e6 tipolog\u00eee de sferist\u00eaio, de c\u00e0npo \"alla lizza\" (\u00f6 s\u00e6 s\u00e9nsa a mi\u00e2gia later\u00e2le) e de c\u00e0npo de adatam\u00e9nto (\u00f6 s\u00e6 di p\u00f2sti c\u00f3mme ci\u00e0sse \u00f2 str\u00e0dde adat\u00e6 pe l'\u00f2cax\u00f3n), co-i pr\u00ecmmi do\u00ee che s\u00f3n logicam\u00e9nte i \u00f9nichi a \u00ease a\u00e7et\u00e6 inte s\u00e9rie magio\u00ee. In particol\u00e2, i sferist\u00eai de m\u00e0scima categor\u00eea s\u00f3n l\u00f3nghi qu\u00e6xi 90\u00a0m\u00eatri, l\u00e0rghi tra i 16 e i 18 e co-\u00eena superf\u00eccce later\u00e2le \u00e8rta qu\u00e6xi 12\u00a0m\u00eatri.\nL'elem\u00e9nto architet\u00f2nico ci\u00f9 inport\u00e0nte do c\u00e0npo, \u00f6 s\u00e6 a mi\u00e2gia later\u00e2le, a d\u00eav'\u00ease \u00e8rta a-o m\u00e0nco do\u00ee m\u00eatri, s\u00e9nsa nisci\u00f9nn-a avert\u00fba e da-a superf\u00eccce l\u00ecscia (pe consent\u00ee de devia\u00e7io\u00ecn regol\u00e2ri a-i c\u00f3rpi da b\u00e0lla). Gh\u2019\u00e9 p\u00f6i s\u00f3rvia 'na r\u00e6 ch'a d\u00eave perm\u00e9tte l\u00ea asc\u00ec de devia\u00e7io\u00ecn regol\u00e2ri e co-\u00een'alt\u00e9ssa m\u00ecnima valu\u00e2 in sci\u00e2 b\u00e2ze da categor\u00eea.\nB\u00e0lla.\nA b\u00e0lla, f\u00e6ta de g\u00f3mma e de c\u00f4 gi\u00e0nco-gr\u00eexo, inte categor\u00eee magio\u00ee a d\u00eave av\u00e9i 'na circonfer\u00e9nsa de 305\u00a0mil\u00ecmetri pe 'n p\u00e9izo de 195\u00a0gr\u00e0mmi (con de toler\u00e0nse, rispetivam\u00e9nte, de 5\u00a0g e de 5\u00a0mm), vegn\u00ecndo insci\u00f2u a 'na presci\u00f3n de 0,65\u00a0bar. Inte \u00e2tre categor\u00eee l'\u00e9 d\u00eauvi\u00f2u de b\u00e0lle da-e dimenscio\u00ecn e da-i p\u00e9ixi difer\u00e9nti, de s\u00f2lito ci\u00f9 pic\u00ecn, f\u00e6to ch'o l'\u00e9 m\u00ecsso in ci\u00e6o da 'na t\u00ecnta difer\u00e9nte de l'atr\u00e9sso. L'\u00e9 inport\u00e0nte che-e b\u00e0lle d\u00eauvi\u00e6 inta m\u00e6xima part\u00eea s\u00e9gian p\u00e6ge pe t\u00eepo e pe m\u00e0rca de f\u00e0brica.\nDa-ar\u00e9nte a l'\u00e0rea de bat\u00fba, f\u00eaua do c\u00e0npo de z\u00eaugo, o d\u00eav'\u00ease m\u00ecsso o distribot\u00f4 de b\u00e0lle, ch'a-o prin\u00e7\u00ecpo de \u00f2gni part\u00eea o ne d\u00eave contegn\u00ee q\u00f9attro, da d\u00eauvi\u00e2 into c\u00e2xo che qu\u00e9lla in z\u00eaugo a no se p\u00f3sse ci\u00f9 utiliz\u00e2. E b\u00e0lle s\u00f3n da netez\u00e2 c\u00f3mme \u00ecntran in z\u00eaugo, co-i zugo\u00e9i che, pr\u00ecmma de f\u00e2 a bat\u00fba, no d\u00eavan f\u00e2li botez\u00e2 in t\u00e6ra \u00f2 in sci\u00f4 p\u00f9gno. Pe c\u00f3ntra, concl\u00fbza 'n'a\u00e7i\u00f3n, a b\u00e0lla ap\u00e9nn-a d\u00eauvi\u00e2 a d\u00eav'\u00ease m\u00ecssa t\u00f3rna into distribot\u00f4.\nZugo\u00e9i e squ\u00e0ddre.\nO bal\u00f3n o l'\u00e9 'n sp\u00f2rt de squ\u00e0ddra, carateriz\u00f2u da inc\u00f3ntri de d\u00f4e squ\u00e0ddre pe \u00f2gni part\u00eea. E squ\u00e0ddre, de s\u00f2lito, s\u00f3n form\u00e6 da qu\u00e0ttro zugo\u00e9i, \u00f6 s\u00e6 o batit\u00f4, a sp\u00e0lla (ciam\u00f2u \"centr\u00e2le\" asc\u00ec) e do\u00ee ters\u00ecn. In c\u00e0ngio, se gh'\u00e9 s\u00f4lo d\u00f4e zugo\u00e9i in c\u00e0npo, a part\u00eea a d\u00eav'\u00ease ferm\u00e2 (e d\u00f2ppo 'n m\u00e0scimo de tr\u00e9nta men\u00fbti a l'\u00e2tra squ\u00e0ddra a sai\u00e2 asegn\u00e2 'na vit\u00f6ia \"a z\u00earo\"), l'\u00e9 posc\u00ecbile contino\u00e2la se, pe 'na qual\u00f3nque rax\u00f3n, 'na squ\u00e0ddra a l'\u00e0 'n \u00f2mmo de m\u00eano. A \u00f2gni m\u00f2ddo, se ghe n'\u00e9 a disponibilit\u00e6 (ma no into c\u00e2xo de espulsci\u00f3n), l'\u00e9 posc\u00ecbile tegn\u00ee di zugo\u00e9i de ris\u00e8rva pe f\u00e2 de sostitu\u00e7io\u00ecn, da efeto\u00e2 s\u00f4lo inti mom\u00e9nti de z\u00eaugo f\u00e8rmo.\nIn particol\u00e2, gh'\u00e9 do\u00ee t\u00eepi de sostitu\u00e7i\u00f3n, \u00f6 s\u00e6 definit\u00eeva, co-o zug\u00f2u ch'o no pori\u00e2 ci\u00f9 torn\u00e2 in c\u00e0npo, \u00f2p\u00fb l\u00ecbera, ciam\u00e2 tenpor\u00e0nia asc\u00ec. O c\u00e2xo t\u00ecpico de sostitu\u00e7i\u00f3n definit\u00eeva o l'\u00e9 qu\u00e9llo pe infort\u00f9nio, scib\u00e9n ch\u00f2-u zug\u00f2u o peu \u00ease lasci\u00f2u 'n men\u00fbto de \"t\u00e9npo m\u00eago\" pe repigi\u00e2se ma s\u00f4lo pe 'na v\u00f2tta, \u00e2trim\u00e9nti o d\u00eave an\u00e2 in banch\u00ecnn-a e, s'o se rep\u00eegia, o pori\u00e2 torn\u00e2 into c\u00e0npo a-a f\u00ecn de qu\u00e9llo z\u00eaugo.\nA div\u00eeza di zugo\u00e9i a d\u00eav'\u00ease p\u00e6gia pe t\u00f9tti i m\u00e9nbri da m\u00e6xima squ\u00e0ddra e a l'\u00e9 form\u00e2 de 'n p\u00e2 de bragh\u00e9tte c\u00f9rte, in sc\u00ea qu\u00e6, a-a dr\u00eeta, gh'\u00e9 scr\u00eeto o n\u00f9mero do zug\u00f2u, e 'n mari\u00f6lo, in sci\u00f4 qu\u00e6 gh'\u00e9 scr\u00eeto o n\u00f3mme do zug\u00f2u e o n\u00f3mme di\u00a0\"sponsor\". Pe de ci\u00f9, o zug\u00f2u ch'o l'\u00e0 o r\u00f2llo de capit\u00e0nio da squ\u00e0ddra o d\u00eav'\u00ease identific\u00f2u da 'na f\u00e0scia m\u00ecssa in sci\u00f4 br\u00e0sso.\nPr\u00ecmma do prin\u00e7\u00ecpio da part\u00eea, co-\u00een ant\u00ec\u00e7ipo a-o m\u00e0nco de 35 men\u00fbti, e d\u00f4e squ\u00e0ddre d\u00eavan intr\u00e2 in c\u00e0npo pe ezego\u00ee t\u00f9tte e formalit\u00e6 neces\u00e2ie, da-o contr\u00f2llo di pap\u00ea, a l'identifica\u00e7i\u00f3n di zugo\u00e9i e a-a v\u00e9rifica da regolarit\u00e6 do materi\u00e2le da fasciat\u00fba, \u00f2pera\u00e7i\u00f3n che defe\u00e6ti a no peu comens\u00e2 s\u00e9nsa l'aprova\u00e7i\u00f3n de l'\u00e0rbitro e ch'a l'\u00e9 da l\u00ea supervixon\u00e2. Fin\u00eee e pr\u00ecmme \u00f2pera\u00e7io\u00ecn, i zugo\u00e9i p\u00eauan inandi\u00e2se p\u00f2-u resc\u00e2dam\u00e9nto, da f\u00e2 into c\u00e0npo m\u00e6ximo.\nS\u00f9bito pr\u00ecmma de l'in\u00ec\u00e7io da part\u00eea, e d\u00f4e squ\u00e0ddre s\u00f3n reciam\u00e6 da l'\u00e0rbitro da-e p\u00e0rte de l'\u00e0rea de bat\u00fba pe intr\u00e2 ins\u00e9mme in c\u00e0npo e salu\u00e2 o p\u00f9blico, sortegi\u00e0ndo p\u00f6i co-\u00eena mon\u00e6a o dir\u00ectto de \u00e7\u00e8rnia. O capit\u00e0nio da squ\u00e0ddra ch'a go\u00e0gna o sort\u00e9ggio o peu d\u00f3nca dec\u00ecdde tra a bat\u00fba e a rem\u00ecssa, \u00f3ltre ch\u00f2-u c\u00f4 pi-\u00e2 s\u00f2 squ\u00e0ddra in sci\u00f4 tabel\u00ecn di p\u00f3nti.\nO z\u00eaugo.\nO prin\u00e7\u00ecpio de \u00f2gni z\u00eaugo o l'\u00e9 d\u00e6to da 'n'a\u00e7i\u00f3n de bat\u00fba, ch'a l'\u00e9 conscider\u00e2 v\u00e0lida si-\u00e2 b\u00e0lla a va, in x\u00eauo, a-o de la da l\u00ecnia medi\u00e0nn-a s\u00e9nsa av\u00e9i botez\u00f2u (v\u00ecncolo ch'o no l'\u00e9 ci\u00f9 neces\u00e2io inti c\u00f3rpi d\u00f2ppo a bat\u00fba), con l'\u00e2tra squ\u00e0ddra che, s\u00f4lo inta s\u00f2 meit\u00e6 de c\u00e0npo, a peu risp\u00f3nde co-\u00een'a\u00e7i\u00f3n de rem\u00ecssa a-o x\u00eauo \u00f2p\u00fb, a-o m\u00e0scimo, a-o pr\u00ecmmo b\u00f3tto in t\u00e6ra da b\u00e0lla. A bat\u00fba a l'\u00e9 conscider\u00e2 v\u00e0lida si-\u00e2 b\u00e0lla a l'\u00e9 st\u00e6ta corp\u00eea co-o p\u00f9gno, co-a m\u00e0n \u00f2 l'avanbr\u00e0sso do batit\u00f4 d\u00f2ppo 'n asbr\u00eeo ch'o d\u00eave pe f\u00f2rsa fin\u00ee inti lim\u00ecti de l'\u00e0rea de bat\u00fba. St'a\u00e7i\u00f3n chi a peu \u00ease ripet\u00fba s\u00f4lo 'na v\u00f2tta pe squ\u00e0ddra e t\u00e9npo e, into c\u00e2xo de 'n qual\u00f3nque er\u00f4 inta s\u00f2 proced\u00fba, l'\u00e2tra squ\u00e0ddra a go\u00e2gna 'n p\u00f3nto. A bat\u00fba a l'\u00e9 da f\u00e2 t\u00f9tte e v\u00f2tte che unn-a de squ\u00e0ddre a go\u00e0gna 'n p\u00f3nto \u00f2p\u00fb into c\u00e2xo a s\u00e9gge st\u00e6ta segn\u00e2 'na c\u00e0ccia.\n\u00d3ltre che inta bat\u00fba, a b\u00e0lla a peu \u00ease corp\u00eea inte t\u00f9tte e \u00f2caxo\u00ecn de \"b\u00e0lla v\u00e0lida\", \u00f6 s\u00e6 a-o x\u00eauo \u00f2 d\u00f2ppo 'n b\u00f3tto in t\u00e6ra, into m\u00e6ximo m\u00f2ddo da bat\u00fba. Super\u00f2u 'n b\u00f3tto a b\u00e0lla a no peu ci\u00f9 \u00ease zug\u00e2, e d\u00f3nca o l'\u00e9 o c\u00e2xo de \"b\u00e0lla no v\u00e0lida\". O bal\u00f3n o r\u00e8sta in z\u00eaugo se, d\u00f2ppo o pr\u00ecmmo b\u00f3tto, a va a sb\u00e0tte c\u00f3ntra a-i \"ar\u00eadi perman\u00e9nti\" do c\u00e0npo (incl\u00fbxi i spetato\u00ee asc\u00ec), con l'a\u00e7i\u00f3n ch'a se concl\u00f9dde into mom\u00e9nto quand'a o t\u00f3cca t\u00f3rna pe t\u00e6ra. Pe c\u00f3ntra, si-\u00e2 b\u00e0lla a t\u00f3cca a-o x\u00eauo un de sti elem\u00e9nti chi, v\u00e9n d\u00e6to 'n p\u00f3nto a l'\u00e2tra squ\u00e0ddra.\nA part\u00eea a d\u00fba \u00f9nze z\u00eaughi, scib\u00e9n ch'a peu \u00ease amerm\u00e2 inte \u00e7\u00e8rti c\u00e2xi a 9, 8 \u00f2 7 z\u00eaughi. Pe de ci\u00f9, de v\u00f2tte e part\u00eee s\u00f3n zug\u00e6 a t\u00e9npo ciuf\u00eeto chi-\u00e2 z\u00eaughi ma, in \u00f2gni c\u00e2xo, no d\u00eavan super\u00e2 e tr\u00e6 \u00f4e. L'\u00e9 prev\u00ecsto asc\u00ec di interv\u00e0lli inta part\u00eea: in particol\u00e2 ghe n'\u00e9 un de d\u00eaxe men\u00fbti pr\u00ecmma de l'\u00f9rtimo z\u00eaugo e, in sce dom\u00e0nda de squ\u00e0ddre, se peu av\u00e9i di \"time-break\" da d\u00fbata de tr\u00e9i men\u00fbti e in n\u00f9mero m\u00e0scimo de do\u00ee pe squ\u00e0ddra.\nGh'\u00e9 tr\u00e9i scist\u00eami ofi\u00e7ialm\u00e9nte riconosci\u00fbi pe zug\u00e2 a-o bal\u00f3n, \u00f6 s\u00e6 co-e c\u00e0cce, a-o cord\u00ecn \u00f2p\u00fb co-e c\u00e0cce a-a \"pantalera\".\nScist\u00eama co-e c\u00e0cce.\nO l'\u00e9 o scist\u00eama ci\u00f9 com\u00f9n pe zug\u00e2 a-o bal\u00f3n, con \u00f2gni z\u00eaugo ch'o l'\u00e9 spart\u00eeo inte d\u00f4e f\u00e2ze da forma\u00e7i\u00f3n de c\u00e0cce e de \"c\u00e0ccia\" a-e c\u00e0cce m\u00e6xime.\nIn gener\u00e2le, scimilm\u00e9nte a-i \u00e2tri do\u00ee m\u00f2ddi de zug\u00e2 a-o bal\u00f3n, \u00f2gni z\u00eaugo o l'\u00e9 form\u00f2u da qu\u00e0ttro p\u00f3nti, indich\u00e6 c\u00f3mme into t\u00e9nni c\u00f3mme \"ch\u00ecnze\", \u00f6 s\u00e6, inte l'\u00f3rdine, ch\u00ecnze-tr\u00e8nta-quar\u00e0nta-z\u00eaugo. O z\u00eaugo s\u00e9ncio o l'\u00e9 goagn\u00f2u, d\u00f2ppo o quar\u00e0nta p\u00e2ri, da-a squ\u00e0ddra ch'a conqu\u00ecsta do\u00ee p\u00f3nti da-a f\u00eea. Sta reg\u00f3la chi, d\u00eeta \"reg\u00f3la do vant\u00e0ggio\" a no l'\u00e9 per\u00f2 aplic\u00e2 t\u00f9tte e v\u00f2tte ma a peu cangi\u00e2 in b\u00e2ze a-a scitoa\u00e7i\u00f3n \u00f2 de decixo\u00ecn pigi\u00e6 pe qu\u00e9lla part\u00eea, inti \u00e2tri c\u00e2xi o z\u00eaugo o l'\u00e9 def\u00e6ti goagn\u00f2u da-a pr\u00ecmma squ\u00e0ddra che, a-o quar\u00e0nta, a s\u00e9gna 'n \u00e2tro p\u00f3nto.\nI p\u00f3nti se go\u00e2gnan inte tr\u00e9i m\u00f2ddi:\nL'elem\u00e9nto centr\u00e2le de sto m\u00f2ddo chi de zug\u00e2 a-o bal\u00f3n o l'\u00e9, ap\u00f3nto, qu\u00e9llo da forma\u00e7i\u00f3n e da cat\u00fba de c\u00e0cce. In particol\u00e2, 'na c\u00e0ccia a l'\u00e9 'na qu\u00e6 se s\u00e6 a\u00e7i\u00f3n ch'a no l'\u00e9 fin\u00eea a p\u00f3nti, e d\u00f3nca no co-in \u00e7\u00ea, in f\u00e0llo \u00f2 'na conqu\u00ecsta de 'n'\u00e2tra c\u00e0ccia. I do\u00ee m\u00f2ddi de forma\u00e7i\u00f3n de 'na c\u00e0ccia s\u00f3n d\u00f3nca qu\u00e0nde a b\u00e0lla a no l'\u00e9 ci\u00f9 v\u00e0lida e a v\u00e9n ferm\u00e2 da 'n zug\u00f2u, \u00f2p\u00fb quand'a sci\u00f2rte de f\u00eaua de l\u00ecnie later\u00e2li do c\u00e0npo d\u00f2ppo o pr\u00ecmmo b\u00f3tto (no se in x\u00eauo, sed\u00f3nca o l'\u00e9 'n f\u00e0llo). Al\u00f4a, in corispond\u00e9nsa do p\u00f3nto d\u00f3nde l'\u00e9 st\u00e6to ferm\u00f2u a b\u00e0lla (o peu cangi\u00e2 'n pit\u00ecn in b\u00e2ze a-o m\u00f2ddo comm'a l'\u00e9 st\u00e6ta ferm\u00e2) \u00f2 dond'a l'\u00e0 atravers\u00f2u a l\u00ecnia later\u00e2le, v\u00e9n segn\u00e2 da l'arb\u00ectro a c\u00e0ccia co-\u00eena l\u00ecnia gi\u00e0nca de 10\u00a0c\u00ectti, de pit\u00fba \u00f2 g\u00e9sso in sci\u00e2 b\u00e2ze do f\u00f3ndo. Si-\u00e2 b\u00e0lla, d\u00f2ppo ch'a l'\u00e9 toc\u00e2 da un di zugo\u00e9i da squ\u00e0ddra in rem\u00ecssa, a cont\u00ecnoa a mesci\u00e2se inte 'n \u00e7\u00e8rto m\u00f2ddo, o p\u00f3nto da c\u00e0ccia o diventi\u00e2 qu\u00e9llo ci\u00f9 a sfav\u00f4 da squ\u00e0ddra ch'a l'\u00e0 goagn\u00f2u a c\u00e0ccia m\u00e6xima.\nPe de ci\u00f9, 'na c\u00e0ccia a d\u00eav'\u00ease segnal\u00e2 co-i segnac\u00e0cce e co-i cosc\u00ec d\u00eeti portac\u00e0cce. O segnac\u00e0cce o l'\u00e9 form\u00f2u da 'na bal\u00e9tta, m\u00ecssa da l'arb\u00ectro in corispond\u00e9nsa do p\u00f3nto da l\u00ea segn\u00f2u, pe 'n m\u00e0scimo de qu\u00e0ttro e con s\u00f4rvia scr\u00eeto o s\u00f2 n\u00f9mero, ch'o peu d\u00f3nca an\u00e2 da 1 a 4. In segnac\u00e0ccia o l'\u00e9 conplet\u00f2u da 'na b\u00e2ze d'ar\u00e9nbo ch'a l'\u00e0, in sce un di s\u00f2 fi\u00e0nchi, 'n'\u00e0sta \u00e8rta 1\u00a0m\u00eatro co-\u00eena targh\u00e9tta co-o s\u00f2 n\u00f9mero, m\u00ecssa a f\u00ee da l\u00ecnia later\u00e2le. Inta f\u00e2ze de movim\u00e9nto e de poxi\u00e7ionam\u00e9nto di segnac\u00e0cce in sci\u00f4 ter\u00e9n, in corispond\u00e9nsa do p\u00f3nto segn\u00f2u da l'arb\u00ectro, v\u00e9n m\u00ecssa unn-a \u00f2 ci\u00f9 pers\u00f3nn-e, d\u00eete portac\u00e0cce, pe marc\u00e2 a l\u00ecnia in corispond\u00e9nsa da qu\u00e6 se meti\u00e2 o segnac\u00e0ccia.\nO n\u00f9mero tot\u00e2le de c\u00e0cce che se peu form\u00e2 o l'\u00e9 inversam\u00e9nte propor\u00e7ion\u00e2le a-o pont\u00e9zzo za \u00f2tegn\u00fbo da-e squ\u00e0ddre into c\u00f3rso da pr\u00ecmma f\u00e2ze de z\u00eaugo, seg\u00f3ndo o sch\u00eama chi de s\u00f3tta:\nQu\u00e0nde s'ar\u00eeva a-o n\u00f9mero de c\u00e0cce valut\u00f2u in b\u00e2ze a-o sch\u00eama chi s\u00f3rvia e d\u00f4e squ\u00e0ddre d\u00eavan scangi\u00e2se o c\u00e0npo, con l'a\u00e7i\u00f3n da bat\u00fba ch'a p\u00e0ssa d\u00f3nca a l'\u00e2tra squ\u00e0ddra. A qu\u00e9sto p\u00f3nto incom\u00e9nsa a seg\u00f3nda f\u00e2ze do z\u00eaugo, co-e d\u00f4e squ\u00e0ddre che d\u00eavan \"conquist\u00e2\" e c\u00e0cce (con val\u00f4 de 'n p\u00f3nto/ch\u00ecnze p'\u00f2gnid\u00f9nn-a). In prin\u00e7\u00ecpio v\u00e9n pigi\u00f2u c\u00f3mme riferim\u00e9nto a c\u00e0ccia n\u00f9mero 1, in corispond\u00e9nsa da qu\u00e6, co-\u00eena l\u00ecnia inmagin\u00e2ia perpendicol\u00e2re a qu\u00e9lla later\u00e2le, o c\u00e0npo o v\u00e9n spart\u00eeo inte do\u00ee t\u00f2cchi. A sto p\u00f3nto chi a c\u00e0ccia a l'\u00e9 goagn\u00e2 da-a squ\u00e0ddra ch'a r\u00eeesce a ferm\u00e2 a b\u00e0lla pr\u00ecmma do s\u00f2 atraversam\u00e9nto da l\u00ecnia inmagin\u00e2ia da c\u00e0ccia \u00f2p\u00fb, se o sci\u00f2rte de f\u00eaua da-o c\u00e0npo de z\u00eaugo, da-a squ\u00e0ddra ch'a sta inta p\u00e0rte de c\u00e0npo no interes\u00e2 da-o pas\u00e0ggio da b\u00e0lla in sci\u00e2 l\u00ecnia later\u00e2le. Goagn\u00f2u a pr\u00ecmma c\u00e0ccia v\u00e9n lev\u00f2u o s\u00f2 segnac\u00e0ccia e se continoi\u00e2 a l\u00f2tta pe qu\u00e9lle che r\u00e8stan, inte l'\u00f3rdine indic\u00f2u da-i n\u00f9meri in sc\u00ea targh\u00e9tte.\nScist\u00eama a-o cord\u00ecn.\nIn \u00e2tro scist\u00eama de z\u00eaugo do bal\u00f3n o l'\u00e9 qu\u00e9llo \"a-o cord\u00ecn\", ch'o l'\u00e0 e m\u00e6xime reg\u00f3le de qu\u00e9llo \"cl\u00e0scico\" f\u00eaua che pe-e s\u00f2 carater\u00ecstiche particol\u00e6. E ci\u00f9 inport\u00e0nti difer\u00e9nse tra i d\u00f4e scist\u00eami s\u00f3n a manc\u00e0nsa tot\u00e2le da forma\u00e7i\u00f3n e da conqu\u00ecsta de c\u00e0cce, co-i z\u00eaughi che no s\u00f3n d\u00f3nca spart\u00eei inte d\u00f4e p\u00e0rte, e a pres\u00e9nza do \"cord\u00ecn\". O cord\u00ecn, f\u00e6to de n\u00e0ilon \u00f2 de i\u00f4ta, o l'\u00e9 ti\u00f2u in m\u00f2ddo perpendicol\u00e2re a-a longh\u00e9ssa do c\u00e0npo, in corispond\u00e9nsa da s\u00f2 meit\u00e6 e a 'n'alt\u00e9ssa de 1,20\u00a0m \u00f2 de 2,10\u00a0m, inte part\u00eee individo\u00e2li. O cord\u00ecn o l'\u00e9 inport\u00e0nte inte l'asegna\u00e7i\u00f3n di p\u00f3nti perch\u00e9 o peu port\u00e2 a f\u00e2 di f\u00e0lli, prez\u00e9npio s'o v\u00e9n corp\u00eeo \u00f2 s'o no v\u00e9n super\u00f2u da-a b\u00e0lla, che de reg\u00f3la dan 'n p\u00f3nto a l'\u00e2tra squ\u00e0ddra \u00f2 zug\u00f2u.\nTra e \u00e2tre reg\u00f3le de sto scist\u00eama chi, o sc\u00e0ngio de c\u00e0npo o v\u00e9n f\u00e6to \u00f2gni tr\u00e9i z\u00eaughi si-\u00e2 bat\u00fba a v\u00e9n zug\u00e2 da v\u00e0rri batito\u00ee \u00f2p\u00fb za a-o pr\u00ecmmo, e p\u00f6i \u00f2gni do\u00ee, s\u00f2-u batit\u00f4 o l'\u00e9 o m\u00e6ximo \u00f2 l'\u00f9nico zug\u00f2u in c\u00e0npo. De s\u00f2lito no gh'\u00e9 a reg\u00f3la do vant\u00e0ggio (f\u00eaua che inti \u00f9rtimi do\u00ee z\u00eaughi), co-o z\u00eaugo ch'o l'\u00e9 goagn\u00f2u da qu\u00e9llo ch'o fa 'n p\u00f3nto de ci\u00f9 risp\u00e9tto a-o quar\u00e0nta. Into c\u00e2xo a part\u00eea a l'\u00e9 s\u00f4lo tra do\u00ee zugo\u00e9i a l'avi\u00e2 'na d\u00fbata de 13 z\u00eaughi, sed\u00f3nca sai\u00e0n 15, co-o s\u00f2lito interv\u00e0llo de d\u00eaxe men\u00fbti pr\u00ecmma de l'\u00f9rtimo z\u00eaugo e de 'n men\u00fbto tra 'n z\u00eaugo e l'\u00e2tro se gh'\u00e9 o sc\u00e0ngio de c\u00e0npo.\nA \"Pantalera\".\nAs\u00e6 sc\u00ecmile a-o bal\u00f3n, a \"pantalera\" a l'\u00e9 zug\u00e2 inte ci\u00e0sse di p\u00e0ixi, t\u00e0nto che a peu \u00ease conscider\u00e2 c\u00f3mme a versci\u00f3n ci\u00f9 ant\u00eega e tradi\u00e7ion\u00e2le de sto z\u00eaugo chi. Def\u00e6ti, vegn\u00ecndo de l\u00f3ngo pratic\u00e2 inti sp\u00e0\u00e7\u00e7i str\u00e9iti tra e c\u00e2ze, a no l'\u00e0 de bez\u00e9ugno de 'n c\u00e0npo de z\u00eaugo dedic\u00f2u c\u00f3mme i sferist\u00eai. A ci\u00f9 inport\u00e0nte difer\u00e9nsa inte reg\u00f3le do z\u00eaugo a consc\u00ecste into f\u00e6to chi-\u00e2 b\u00e0lla, a-o mom\u00e9nto da bat\u00fba, a no v\u00e9n corp\u00eea co-o p\u00f9gno ma ti\u00f2u in sce 'na to\u00e2 de l\u00e9gno, d\u00eeta ap\u00f3nto \"pantalera\" in piemont\u00e9ize, ch'a l'\u00e9 inclin\u00e2, arenb\u00e2 a 'na mi\u00e2gia e rifin\u00eea con de list\u00e9lle che d\u00e0n de devia\u00e7io\u00ecn iregol\u00e2ri a-o cam\u00ecn do bal\u00f3n.\nD\u00f2ppo a bat\u00fba, f\u00e6ta da-o zug\u00f2u d\u00eeto o \"campau\", a part\u00eea a cont\u00ecnoa co-e m\u00e6xime reg\u00f3le do bal\u00f3n. Apr\u00eauvo a-e particolarit\u00e6 do c\u00e0npo, inta \"pantalera\" gh'\u00e9 b\u00e9n b\u00e9n de difer\u00e9nse tra 'n p\u00f2sto a l'\u00e2tro, co-a prez\u00e9nsa de v\u00e0rri elem\u00e9nti architet\u00f2nichi c\u00f3mme grond\u00e0nn-e, p\u00f2rte, sc\u00e6n, lanpio\u00ecn e pogi\u00f6li che r\u00e9ndan as\u00e6 inpreved\u00ecbile o cam\u00ecn da b\u00e0lla.\nConpeti\u00e7io\u00ecn.\nO pr\u00ecmmo canpion\u00f2u de bal\u00f3n o l'\u00e9 st\u00e6to zug\u00f2u into 1912; sucescivam\u00e9nte o l'\u00e9 st\u00e6to spart\u00eeo inte qu\u00e0ttro liv\u00e9lli (S\u00e9rie A, S\u00e9rie B, S\u00e9rie C1 e S\u00e9rie C2) ci\u00f9 qu\u00e9lli de giovan\u00eeli (\u00f6 s\u00e6 \"Under 25\", \"Juniores\", Ali\u00eavi, Debut\u00e0nti, Pol\u00ecn e Promo\u00e7ion\u00e2li). Gh'\u00e9 p\u00f6i o torn\u00eao da C\u00f3ppa It\u00e0lia (cre\u00f2u into 1983) e da C\u00f3ppa It\u00e0lia de S\u00e9rie B (cre\u00f2u into 2012), \u00f3ltre qu\u00e9llo da Superc\u00f3ppa itali\u00e0nn-a de bal\u00f3n.\nA liv\u00e9llo giovan\u00eele v\u00e9n de sp\u00e9sso \u00f2rganiz\u00f2u di torn\u00eai do cosc\u00ec d\u00eeto bal\u00f3n l\u00eagio, zug\u00f2u sorviat\u00f9tto inte sch\u00eaue pe avixin\u00e2 i z\u00f3veni a-o m\u00f3ndo do bal\u00f3n.\nTra e discipl\u00ecnn-e tradi\u00e7ion\u00e2li ligh\u00e6 a-o m\u00f3ndo do bal\u00f3n v\u00e9n \u00f2rganiz\u00f2u 'n canpion\u00f2u mondi\u00e2le di sp\u00f2rt sfer\u00ecstichi asc\u00ec. In particol\u00e2, l'edi\u00e7i\u00f3n do 2004 a l'\u00e9 st\u00e6ta disput\u00e2 in It\u00e0lia e, tra e qu\u00e0ttro specialit\u00e6 \u00e7ern\u00fbe pe l'\u00f2cax\u00f3n, gh'\u00eaa pr\u00f2pio o bal\u00f3n (co-e \u00e2tre tr\u00e6 che \u00eaan o \"front\u00f3\" valen\u00e7i\u00e0n, o \"llargues\" alicant\u00ecn e o \"z\u00eaugo interna\u00e7ion\u00e2le\", 'na mescci\u00fba di v\u00e0rri z\u00eaughi sferist\u00e9richi eorop\u00eai)."}
{"id": "29989", "revid": "12052", "url": "https://lij.wikipedia.org/wiki?curid=29989", "title": "Bal\u00f3n (dizanbigoa\u00e7i\u00f3n)", "text": "A p\u00f2ula bal\u00f3n a pori\u00e9iva indic\u00e2:"}
{"id": "29993", "revid": "12052", "url": "https://lij.wikipedia.org/wiki?curid=29993", "title": "Balon\u00e9tto (z\u00eaugo)", "text": "O balon\u00e9tto o l'\u00e9 'n sp\u00f2rt sfer\u00ecstico \u00f2, pe m\u00eagio d\u00ee, 'n ins\u00e9mme de z\u00eaughi difer\u00e9nti, \u00f2rigin\u00e2io da Lig\u00f9ria e as\u00e6 sc\u00ecmile a-o ci\u00f9 fam\u00f4zo bal\u00f3n. Carater\u00ecstica com\u00f9n tra t\u00f9tte e s\u00f2 vari\u00e0nte o l'\u00e9 o f\u00e6to che v\u00eagnan zugh\u00e6 pe-e str\u00e0dde e-e ci\u00e0sse di p\u00e0ixi, scimilm\u00e9nte a-a \"pantalera\" piemont\u00e9ize.\nSeg\u00f3ndo a clascifica\u00e7i\u00f3n da Federa\u00e7i\u00f3n Itali\u00e0nn-a Bal\u00f3n, o balon\u00e9tto e t\u00f9tte e s\u00f2 vari\u00e0nte s\u00f3n conscider\u00e6 c\u00f3mme e verscio\u00ecn l\u00ecguri do \"bal\u00f3n el\u00e0stico\", a-o qu\u00e6 o l'\u00e9 dedic\u00f2u 'n canpion\u00f2u itali\u00e0n che, pe \u00f2gni s\u00f2 giorn\u00e2, o prev\u00e9dde 'n torn\u00eao zug\u00f2u seg\u00f3ndo a specialit\u00e6 do p\u00f3sto (co-ina t\u00e0ppa into pon\u00e9nte l\u00ecgure asc\u00ec).\nVari\u00e0nte do z\u00eaugo.\nBalon\u00e9tto a-o l\u00f3ngo.\nRegolam\u00e9nto:\nBalon\u00e9tto a-o c\u00f9rto.\nRegolam\u00e9nto:\nBal\u00e9tta.\nRegolam\u00e9nto:\nBalon\u00e9tto de Ciuzav\u00eagia.\nRegolam\u00e9nto:\nA-o z\u00eaugo a-a man\u00eaa de Ciuzav\u00eagia, d\u00eeto \"au pic\u00e0\" (\u00f6 s\u00e6 con rebat\u00fba a-o b\u00f3tto, scimilm\u00e9nte a-a \"pantalera\" ma s\u00e9nsa a \"pantalera\" in s\u00e9nso str\u00e9ito), o l'\u00e9 dedic\u00f2u 'n torn\u00eao \u00f2rganiz\u00f2u t\u00f9tti i \u00e0nni inte qu\u00e9llo p\u00e0ize.\nBalon\u00e9tto a-i t\u00e9iti.\nRegolam\u00e9nto:\nCiap\u00e9tta.\nRegolam\u00e9nto:"}
{"id": "29995", "revid": "1211", "url": "https://lij.wikipedia.org/wiki?curid=29995", "title": "Monego de Bav\u00e8a", "text": ""}
{"id": "29996", "revid": "10132", "url": "https://lij.wikipedia.org/wiki?curid=29996", "title": "Jos\u00e9 Serrato", "text": "Jos\u00e9 Serrato (Muntevideu, 30 de set\u00e9nbre du 1868, 7 de set\u00e9nbre du 1960) u l'\u00e9 st\u00eatu in ecunumista, inzegn\u00ea e puliticu \u00fcruguay\u00e0n, Prescidente Cunstitusiun\u00e2le fra u 1923 e u 1927.\nV\u00ectta.\nA s\u00f6 famiggia a l'\u00eaa urigin\u00e2ia du paize de Gi\u00fcstexine, figgiu de Domingo Serrato (Dumenegu di S\u00e9r\u00e8i) e de Mar\u00eda Berger\u00f3o. L'ax\u00eava frequent\u00f2n a sc\u00f6a Elbio Fern\u00e1ndez, fund\u00e2 da parte de Jos\u00e9 Pedro Varela, p\u00e9 dap\u00f6 laure\u00e2se in-te l'\u00dcniverscit\u00ea di geometri in-tu 1888. De seguitu l'ha st\u00fcdi\u00f2n izegner\u00eea in-ta \u00dcniverscit\u00ea da rep\u00fcblica, laureanduse in-te l'\u00e0nnu 1892, esendu \u00fcn di primmi tr\u00e9i inzegn\u00ea a cunsegu\u00ee u titulu. L'ha travaggi\u00f2n cumme prufes\u00fb e mestru de matematica in-te l'insegnamentu segund\u00e0iu e a livellu ci\u00fc de d'\u00e2tu. Da segnal\u00e2 u matrimoniu cun Josefina Perey.\nAtivit\u00ea pulitica.\nMenbru du part\u00eeu puliticu du Colorado, l'\u00ea st\u00eatu deput\u00f2n, Ministru di Travaggi P\u00fcblici in-tu 1913, de Finanse fra u 1904 e u 1906, de l'Internu in-tu 1911 e di Esteri fra u 1943 e u 1945.Elez\u00fcu Prescidente da Rep\u00fcblica in-tu 1923, l'\u00ea rest\u00f2n in c\u00e0rega fin a-u 1927. In-tu mentre l'ha firm\u00f2n in trat\u00f2n de cunfin cun l'Argentina, istitu\u00ecu a Curte Eletur\u00e2le, inaugur\u00f2n u Pal\u00e0ssu Legislat\u00ecvu, cre\u00f2n i fundi de pensciunamentu e u relat\u00ecvu scistemma a livellu siv\u00ecle, de ansianit\u00ea e p\u00e9 i impiegh\u00ea de b\u00e0nche.\nL'\u00ea st\u00eatu asc\u00ecu primmu prescidente de l'Uruguay a esse elez\u00fcu p\u00e9 vutasi\u00f9n \u00fcnivers\u00e2le, mecanismu previstu daa Custitusiun eman\u00e2 in-tu 1918.\nIncareg\u00f2n p\u00f6i a l'internu du Cunseggiu du Stattu du 1942, cun u sc\u00f2ppu de furmul\u00e2 a Custitusiun du 1942.\nAtivit\u00ea giurnalistica.\nJos\u00e9 Serrato l'ha p\u00fcblic\u00f2n quarche articulu cu-u survanumme \"Engignour\", da-u fransese \"inzegn\u00ea\", u s\u00f6 mest\u00ea. Sutta a stu-chi l'ha p\u00fce intrategn\u00fcu in'inpurtante disc\u00fcsciun finansi\u00e0ria cun Julio Herrera y Obes in-te l'annu 1902 p\u00e9 v\u00eda de 'na s\u00e9rie de art\u00ecculi p\u00fcblich\u00ea in sci giurn\u00e2li de Muntevideu\nAtivit\u00ea pulitica in-tu sport.\nL'\u00ea ricurd\u00f2n p\u00e9 av\u00ea dir\u00e8ttu u \u00abLaudo Serrato\u00bb, ch'u l'ha segn\u00f2n a riunificasiun du bal\u00f9n uruguayan in-tu 1926. U m\u00eaximu l'\u00eaa st\u00eatu divizu in-tu 1922, fra l'\u00abAsociaci\u00f3n Uruguaya de Football\u00bb, capitan\u00e2 da-a squaddra nasiun\u00e2le de bal\u00f9n, e a \u00abFederaci\u00f3n Uruguaya de Football\u00bb, du \u00abClub Atl\u00e9tico Pe\u00f1arol\u00bb. In-tu 1925 sun st\u00eati suspezi i turnei urganiz\u00ea da-e due asuciasiui e, dap\u00f6 ina lunga tratat\u00ecva, s'\u00ea decizu che p\u00e9 1926 se duxeva tegn\u00ee in Turneu du Cunseggiu Pruviz\u00f2riu. A-a fin s'\u00ea riv\u00ea a-a definisiun de in \u00fcnica urganizasi\u00f9n l\"'Asociaci\u00f3n Uruguaya de F\u00fatbol\"."}
{"id": "29997", "revid": "12052", "url": "https://lij.wikipedia.org/wiki?curid=29997", "title": "Canpion\u00f2u itali\u00e0n de bal\u00f3n", "text": "O canpion\u00f2u itali\u00e0n de bal\u00f3n (\"campionato italiano di pallapugno\" in itali\u00e0n) o l'\u00e9 l'ins\u00e9mme di v\u00e0rri torn\u00eai de bal\u00f3n, a liv\u00e9llo na\u00e7ion\u00e2le e region\u00e2le, inandi\u00e6 da-a Federa\u00e7i\u00f3n Itali\u00e0nn-a Bal\u00f3n (F.I.P.A.P., \"Federazione Italiana Pallapugno\"). I canpion\u00e6 s\u00f3n spart\u00eei e \u00f2rganiz\u00e6 in sce qu\u00e0ttro liv\u00e9lli, riconosci\u00fbi c\u00f3mme a car\u00e0tere diletant\u00ecstico, ci\u00f9 qu\u00e9lli riserv\u00e6 a-i zugo\u00e9i ci\u00f9 zo\u00eani. T\u00f9tti i liv\u00e9lli, s\u00e9gge inte categor\u00eee \"senior\" che inte qu\u00e9lle di ci\u00f9 zo\u00eani, p\u00f3rtan a l'asegna\u00e7i\u00f3n de 'n scud\u00e9tto e de 'na C\u00f3ppa It\u00e0lia de categor\u00eea.\nE v\u00e0rie socj\u00eat\u00e6 parte\u00e7ipi\u00e0n a-i desp\u00e6gi canpion\u00e6 in sci\u00e2 b\u00e2ze di dir\u00ectti sport\u00eevi go\u00e2gn\u00e6 inta stagi\u00f3n pas\u00e2 e, a difer\u00e9nsa de \u00e2tre discipl\u00ecnn-e, a m\u00e6xima socj\u00eat\u00e6 a peu av\u00e9i di dir\u00ectti sport\u00eevi t\u00e6 da parte\u00e7ip\u00e2 a ci\u00f9 canpion\u00e6.\nS\u00e9rie A.\nA S\u00e9rie A a l'\u00e9 o ci\u00f9 inport\u00e0nte torn\u00eao na\u00e7ion\u00e2le de bal\u00f3n, es\u00e9ndo a m\u00e0scima categor\u00eea de sto sp\u00f2rt chi, e d'ancheu ghe ne fan p\u00e0rte d\u00eaxe squ\u00e0ddre in tot\u00e2le, spart\u00eee tra a Lig\u00f9ria e o Piem\u00f3nte. A m\u00e0scima s\u00e9rie de bal\u00f3n a l'\u00e9 \u00f2rganiz\u00e2 in sce tr\u00e6 f\u00e2ze, seg\u00f3ndo a cosc\u00ec d\u00eeta \"f\u00f3rmola Bresci\u00e0n\":\nPe de ci\u00f9, e d\u00f4e squ\u00e0ddre inte 'na poxi\u00e7i\u00f3n ci\u00f9 \u00e2ta inti g\u00eeo\u00ecn de and\u00e2ta e de rit\u00f3rno go\u00e2gnan l'intr\u00e2 a-a C\u00f3ppa It\u00e0lia.\nS\u00e9rie B.\nA S\u00e9rie B a l'\u00e9 o seg\u00f3ndo liv\u00e9llo do canpion\u00f2u itali\u00e0n de bal\u00f3n, form\u00e2 de d\u00f3zze squ\u00e0ddre chi v\u00eagnan t\u00f3rna s\u00e9gge da-o Piem\u00f3nte che da-a Lig\u00f9ria. C\u00f3mme pi-\u00e2 s\u00e9rie magi\u00f4, a S\u00e9rie B a l'\u00e9 div\u00eeza l\u00ea asc\u00ec inte tr\u00e6 f\u00e2ze:\nE squ\u00e0ddre inte pr\u00ecmme \u00e9utto poxi\u00e7io\u00ecn da \"regular season\" go\u00e2gnan l'intr\u00e2 a-a C\u00f3ppa It\u00e0lia de S\u00e9rie B.\nS\u00e9rie C1.\nA S\u00e9rie C1 a l'\u00e9 o t\u00e8rso liv\u00e9llo do canpion\u00f2u itali\u00e0n de bal\u00f3n. D'ancheu, inte sta s\u00e9rie chi ghe z\u00eaugan ch\u00ecnze squ\u00e0ddre, spart\u00eee in sce do\u00ee g\u00eeo\u00ecn: \u00e9utto into g\u00ee\u00f3n A e-e \u00e2tre s\u00e8tte into g\u00ee\u00f3n B. Cosc\u00ec c\u00f3mme e s\u00e9rie magio\u00ee, a l'\u00e9 div\u00eeza inte tr\u00e6 f\u00e2ze:\nE d\u00f4e squ\u00e0ddre clascific\u00e6 a-i pr\u00ecmmi p\u00f3sti da pr\u00ecmma f\u00e2ze a g\u00eeo\u00ecn go\u00e2gnan a partecipa\u00e7i\u00f3n dir\u00e8tta a-a fin\u00e2le de C\u00f3ppa It\u00e0lia de S\u00e9rie C1.\nS\u00e9rie C2.\nA S\u00e9rie C2 a l'\u00e9 o qu\u00e0rto, e \u00f9rtimo, liv\u00e9llo do canpion\u00f2u itali\u00e0n de bal\u00f3n. D'ancheu gh'\u00e9 quat\u00f2rze squ\u00e0ddre che fan p\u00e0rte de sta categor\u00eea chi, s\u00e9gge l\u00ecguri che piemont\u00e9ixi. A l'\u00e9 spart\u00eea inte s\u00f2lite tr\u00e6 f\u00e2ze e d\u00f3nca gh'\u00e9:\nE d\u00f4e squ\u00e0ddre clascific\u00e6 a-i pr\u00ecmmi p\u00f3sti da pr\u00ecmma f\u00e2ze go\u00e2gnan a partecipa\u00e7i\u00f3n dir\u00e8tta a-a fin\u00e2le de C\u00f3ppa It\u00e0lia de S\u00e9rie C2.\nCanpion\u00e6 da zo\u00eani.\nCanpion\u00f2u Under 25.\nA-o canpion\u00f2u Under 25 p\u00eauan parte\u00e7ip\u00e2 t\u00f9tti i zugo\u00e9i con m\u00eano de 25 \u00e0nni, s\u00e9nsa a poscibilit\u00e6 de inser\u00eene de ci\u00f9 v\u00eagi inte squ\u00e0ddre. D'ancheu, e squ\u00e0ddre che z\u00eaugan inte sta categor\u00eea s\u00f3n \u00e9utto, m\u00ecsse ins\u00e9mme inte 'n \u00f9nico g\u00ee\u00f3n a l'itali\u00e0nn-a con part\u00eee d'and\u00e2ta e de rit\u00f3rno. T\u00f9tte e squ\u00e0ddre s\u00f3n p\u00f6i am\u00ecsse a-a seg\u00f3nda f\u00e2ze, costito\u00eea da 'n s\u00e9ncio tabel\u00f3n ch'o p\u00e0rte da-i qu\u00e0rti de fin\u00e2le e ch'o fin\u00ecsce con l'asegna\u00e7i\u00f3n do scud\u00e9tto Under 25. A squ\u00e0ddra ch'a go\u00e2gna o t\u00ectolo da categor\u00eea a l'\u00e0 o dir\u00ectto, inta stagi\u00f3n a vegn\u00ee, d'inscr\u00eevise a-o canpion\u00f2u de S\u00e9rie C1.\nPe de ci\u00f9, t\u00f9tte e squ\u00e0ddre inte sta categor\u00eea chi parte\u00e7ipi\u00e0n a-o torn\u00eao da C\u00f3ppa It\u00e0lia Under 25, co-i abinam\u00e9nti a-i qu\u00e0rti de fin\u00e2le che s\u00f3n stabil\u00eei pe m\u00eazo de 'n sort\u00e9ggio.\nJuniores.\nA-o canpion\u00f2u juniores p\u00eauan parte\u00e7ip\u00e2 t\u00f9tti i zugo\u00e9i co-\u00een'et\u00e6 conpr\u00e9iza fra 17 e 18 \u00e0nni, co-a poscibilit\u00e6 pe-e squ\u00e0ddre de inser\u00ee 'n zug\u00f2u ci\u00f9 v\u00eagio, sc\u00ecnn-a-o m\u00e0scimo de 19 \u00e0nni, inta pr\u00f2pio r\u00eauza, ma no into r\u00f2llo de batit\u00f4. Inte sta categor\u00eea gh'\u00e9 'n tot\u00e2le de quat\u00f2rze squ\u00e0ddre, spart\u00eee tra do\u00ee g\u00eeo\u00ecn a car\u00e0tere teritori\u00e2le e \u00f2rganiz\u00e6 seg\u00f3ndo a f\u00f3rmola do g\u00ee\u00f3n a l'itali\u00e0nn-a, con part\u00eee d'and\u00e2ta e de rit\u00f3rno. E pr\u00ecmme qu\u00e0ttro clascifich\u00e6 inti do\u00ee g\u00eeo\u00ecn v\u00eagnan d\u00f3nca ripart\u00eee tra o cosc\u00ec d\u00eeto G\u00ee\u00f3n Bleu e o G\u00ee\u00f3n R\u00f3sso. E pr\u00ecmme d\u00f4e clascifich\u00e6 de ciasched\u00f9n de qu\u00e9sti g\u00eeo\u00ecn intri\u00e0n into tabel\u00f3n, part\u00ecndo da-i qu\u00e0rti de fin\u00e2le, pe l'asegna\u00e7i\u00f3n do scud\u00e9tto juniores de F\u00e0scia A.\nPe c\u00f3ntra, e squ\u00e0ddre che no ariescian a super\u00e2 a seg\u00f3nda f\u00e2ze \u00ecntran inta cosc\u00ec d\u00eeta \"F\u00e0scia B\", d\u00f3nde s\u00f3n div\u00eeze inti g\u00eeo\u00ecn ci\u00e0m\u00e6 G\u00ee\u00f3n V\u00e8rde e G\u00ee\u00f3n Gi\u00e0nco. Scimilm\u00e9nte a-a f\u00e0scia A, e pr\u00ecmme d\u00f4e squ\u00e0ddre de \u00f2gni g\u00ee\u00f3n \u00ecntran into tabel\u00f3n pe l'asegna\u00e7i\u00f3n do scud\u00e9tto juniores de F\u00e0scia B.\nPe de ci\u00f9, e pr\u00ecmme d\u00f4e squ\u00e0ddre inte ciasched\u00f9n di g\u00eeo\u00ecn da pr\u00ecmma f\u00e2ze parte\u00e7ipi\u00e0n a-o torn\u00eao da C\u00f3ppa It\u00e0lia juniores.\nAli\u00eavi.\nA-o canpion\u00f2u di ali\u00eavi p\u00eauan parte\u00e7ip\u00e2 i zugo\u00e9i de 'n'et\u00e6 conpr\u00e9iza tra 15 e 16 \u00e0nni, co-a poscibilit\u00e6 pe-e squ\u00e0ddre de inser\u00ee 'n zug\u00f2u ci\u00f9 v\u00eagio, sc\u00ecnn-a-o m\u00e0scimo de 17 \u00e0nni, inta r\u00eauza da squ\u00e0ddra, ma no into r\u00f2llo de batit\u00f4. E squ\u00e0ddre inte sta categor\u00eea chi s\u00f3n vintis\u00eai, spart\u00eee tra tr\u00e9i g\u00eeo\u00ecn a car\u00e0tere teritori\u00e2le e \u00f2rganiz\u00e6 seg\u00f3ndo a f\u00f3rmola do g\u00ee\u00f3n a l'itali\u00e0nn-a, con part\u00eee d'and\u00e2ta e de rit\u00f3rno. E pr\u00ecmme d\u00f4e clascifich\u00e6 de ciasched\u00f9n g\u00ee\u00f3n, \u00f3ltre che e d\u00f4e t\u00e8rse squ\u00e0ddre inte 'na m\u00eagio poxi\u00e7i\u00f3n tra t\u00f9tti i g\u00eeo\u00ecn da pr\u00ecmma f\u00e2ze, \u00ecntran into tabel\u00f3n da F\u00e0scia A, ch'o l'incom\u00e9nsa da-e part\u00eee di qu\u00e0rti de fin\u00e2le.\nA man\u00eaa pe determin\u00e2 e d\u00f4e t\u00e8rse da \u00e7\u00e8rne a p\u00ecggia in conscidera\u00e7i\u00f3n a m\u00e9dia di p\u00f3nti \u00f2tegn\u00fba da \u00f2gni t\u00e8rsa clasific\u00e2 inti v\u00e0rri g\u00eeo\u00ecn, calcol\u00e2 d\u00f3nca seg\u00f3ndo o rap\u00f2rto tra o n\u00f9mero de part\u00eee disput\u00e6 e o n\u00f9mero de p\u00f3nti go\u00e2gn\u00e6 da qu\u00e9lla squ\u00e0ddra. Into c\u00e2xo de parit\u00e6 da m\u00e9dia di p\u00f3nti, e d\u00f4e squ\u00e0ddre d\u00eavan zug\u00e2 'n spar\u00e9ggio inte 'n c\u00e0npo ne\u00f3tro. In sci\u00e2 f\u00ecn, a squ\u00e0ddra vinc\u00e9nte de sto tabel\u00f3n chi a go\u00e2gna o scud\u00e9tto ali\u00eavi de F\u00e0scia A.\nPe c\u00f3ntra, a squ\u00e0ddra inta ci\u00f9 p\u00eazo poxi\u00e7i\u00f3n tra e t\u00e8rse clasifich\u00e6, e qu\u00e0rte e-e qu\u00ecnte clasifich\u00e6 di tr\u00e9i g\u00eeo\u00ecn e a m\u00eagio s\u00e8sta inta pr\u00ecmma f\u00e2ze intri\u00e0n a-i qu\u00e0rti de fin\u00e2le de F\u00e0scia B. Pe determin\u00e2, a parit\u00e6 de poxi\u00e7i\u00f3n, e squ\u00e0ddre da \u00e7\u00e8rne, se cont\u00ecnoa a calcol\u00e2 a m\u00e9dia di p\u00f3nti conqu\u00ecst\u00e6 e, into c\u00e2xo de parit\u00e6 de m\u00e9dia p\u00f3nti asc\u00ec, o l'\u00e9 da zug\u00e2 'n spar\u00e9ggio inte 'n c\u00e0npo ne\u00f3tro. A squ\u00e0ddra vincitr\u00eexe de sto tabel\u00f3n chi a go\u00e2gna o scud\u00e9tto ali\u00eavi de F\u00e0scia B.\nE tr\u00e6 squ\u00e0ddre a-o pr\u00ecmmo p\u00f3sto inti g\u00eeo\u00ecn da pr\u00ecmma f\u00e2ze, ci\u00f9 a seg\u00f3nda clasific\u00e2 co-a m\u00e9dia p\u00f3nti ci\u00f9 \u00e8rta, zughi\u00e0n asc\u00ec into torn\u00eao pi-\u00e2 C\u00f3ppa It\u00e0lia ali\u00eavi.\nDebut\u00e0nti.\nA-o canpion\u00f2u di debut\u00e0nti p\u00eauan parte\u00e7ip\u00e2 t\u00f9tti i atl\u00eati de 'n'et\u00e6 conpr\u00e9iza tra 13 e 14 \u00e0nni, co-a poscibilit\u00e6 pe-e squ\u00e0ddre de inser\u00ee inta pr\u00f2pia r\u00eauza 'n zug\u00f2u ci\u00f9 gr\u00e0nde, sc\u00ecnn-a-o m\u00e0scimo de 15 \u00e0nni, ma no into r\u00f2llo de batit\u00f4. E squ\u00e0ddre inte sta categor\u00eea chi s\u00f3n vintin\u00eauve, spart\u00eee tra qu\u00e0ttro g\u00eeo\u00ecn a car\u00e0tere teritori\u00e2le e \u00f2rganiz\u00e6 seg\u00f3ndo a f\u00f3rmola do g\u00ee\u00f3n a l'itali\u00e0nn-a, con part\u00eee d'and\u00e2ta e de rit\u00f3rno. E squ\u00e0ddre inte pr\u00ecmme qu\u00e0ttro poxi\u00e7io\u00ecn de \u00f2gni g\u00ee\u00f3n sai\u00e0n inser\u00eee inta tabel\u00f3n fin\u00e2le de F\u00e0scia A, pe c\u00f3ntra t\u00f9tte e \u00e2tre v\u00e0n into tabel\u00f3n de F\u00e0scia B. T\u00f9tti do\u00ee i tabelo\u00ecn p\u00f3rtan a l'asegna\u00e7i\u00f3n de 'n scud\u00e9tto, rispetivam\u00e9nte de F\u00e0scia A \u00f2p\u00fb de F\u00e0scia B.\nE pr\u00ecmme qu\u00e0ttro clasifich\u00e6 de \u00f2gni g\u00ee\u00f3n, \u00f3ltre che parte\u00e7ip\u00e2 a-o tabel\u00f3n de f\u00e0scia superi\u00f4, se sfidi\u00e0n pe go\u00e2gna a C\u00f3ppa It\u00e0lia debut\u00e0nti asc\u00ec.\nPol\u00ecn.\nA-o canpion\u00f2u di pol\u00ecn p\u00eauan parte\u00e7ip\u00e2 t\u00f9tti i atl\u00eati de 'n'et\u00e6 conpr\u00e9iza tra 10 e 12 \u00e0nni, s\u00e9nsa a poscibilit\u00e6 pe-e squ\u00e0ddre de inser\u00ee di zugo\u00e9i ci\u00f9 gr\u00e9ndi inte s\u00f2 r\u00eauze. D'ancheu, inte sta categor\u00eea chi ghe z\u00eaugan 21 squ\u00e0ddre, ripart\u00eee in sce tr\u00e9i g\u00eeo\u00ecn a car\u00e0tere teritori\u00e2le, de l\u00f3ngo \u00f2rganiz\u00e6 seg\u00f3ndo a f\u00f3rmola do g\u00ee\u00f3n a l'itali\u00e0nn-a, con part\u00eee d'and\u00e2ta e de rit\u00f3rno. E squ\u00e0ddre inte pr\u00ecmme qu\u00e0ttro poxi\u00e7io\u00ecn de \u00f2gni g\u00ee\u00f3n sai\u00e0n inser\u00eee inta tabel\u00f3n fin\u00e2le de F\u00e0scia A, pe c\u00f3ntra t\u00f9tte e \u00e2tre v\u00e0n into tabel\u00f3n de F\u00e0scia B. T\u00f9tti do\u00ee i tabelo\u00ecn p\u00f3rtan a l'asegna\u00e7i\u00f3n de 'n scud\u00e9tto, rispetivam\u00e9nte de F\u00e0scia A \u00f2p\u00fb de F\u00e0scia B.\nA squ\u00e0ddra m\u00eagio clasific\u00e2 inta pr\u00ecmma f\u00e2ze a go\u00e2gna o dir\u00ectto de parte\u00e7ip\u00e2 a-a fin\u00e2le de C\u00f3ppa It\u00e0lia pol\u00ecn, co-o seg\u00f3ndo p\u00f3sto ch'o l'\u00e9 \u00f2tegn\u00fbo da-a squ\u00e0ddra, tra e \u00e2tre d\u00f4e pr\u00ecmme clasifich\u00e6, ch'a v\u00ecn\u00e7e o spar\u00e9ggio.\nPromo\u00e7ion\u00e2li.\nA-o canpion\u00f2u promo\u00e7ion\u00e2li p\u00eauan parte\u00e7ip\u00e2 t\u00f9tti i atl\u00eati sc\u00ecnn-a 11 \u00e0nni, conp\u00eei inte l'\u00e0nno sol\u00e2re. D'ancheu gh'\u00e9 31 squ\u00e0ddre che z\u00eaugan inte sta categor\u00eea chi, ripart\u00eee in sce \u00e9utto g\u00eeo\u00ecn de tr\u00e9i \u00f2 qu\u00e0ttro squ\u00e0ddre. E squ\u00e0ddre clasifich\u00e6 inta pr\u00ecmma poxi\u00e7i\u00f3n de \u00f2gni g\u00ee\u00f3n intri\u00e0n a-i qu\u00e0rti de fin\u00e2le de F\u00e0scia A, e \u00e2tre v\u00e0n pe c\u00f3ntra inta F\u00e0scia B.\nCanpion\u00e6 de d\u00f2nne.\nSe\u00e7i\u00f3n senior.\nA-o canpion\u00f2u femin\u00ecn de cl\u00e0sse senior p\u00eauan parte\u00e7ip\u00e2 e atl\u00eate co-\u00een'et\u00e6 magi\u00f4 de 14 \u00e0nni, conp\u00eei inte l'\u00e0nno sol\u00e2re. A-a m\u00e0scima categor\u00eea de d\u00f2nne ghe fan p\u00e0rte s\u00eai squ\u00e0ddre che v\u00eagnan ripart\u00eee in sce do\u00ee g\u00eeo\u00ecn. A pr\u00ecmma clasific\u00e2 de ciasched\u00f9n g\u00ee\u00f3n a parte\u00e7ipi\u00e2 d\u00f3nca a-a fin\u00e2le de categor\u00eea.\nSe\u00e7i\u00f3n zo\u00eani.\nA-o canpion\u00f2u femin\u00ecn de cl\u00e0sse zo\u00eani p\u00eauan parte\u00e7ip\u00e2 e atl\u00eate co-\u00een'et\u00e6 conpr\u00e9iza tra 10 e 13 \u00e0nni, co-e squ\u00e0ddre che no gh'\u00e0n a poscibilit\u00e6 de inser\u00eene de ci\u00f9 gr\u00e9nde inte s\u00f2 r\u00eauze. D'ancheu gh'\u00e9 tr\u00e6 squ\u00e0ddre che z\u00eaugan inte sta categor\u00eea chi, \u00f2rganiz\u00e2 seg\u00f3ndo 'n g\u00ee\u00f3n a l'itali\u00e0nn-a. E squ\u00e0ddre clasifich\u00e6 inte pr\u00ecmme d\u00f4e poxi\u00e7io\u00ecn zughi\u00e0n d\u00f3nca a fin\u00e2le de categor\u00eea."}
{"id": "29999", "revid": "12052", "url": "https://lij.wikipedia.org/wiki?curid=29999", "title": "Diocexi de Arbenga e Impeia", "text": "A diocexi de Arbenga e Impeia (in latin: \"Dioecesis Albingaunensis-Imperiae\") l'\u00e8 ina s\u00eade da G\u00eaxa cat\u00f4lica in Italia, dipendente da l'arcidiocexi de Zena, apartenente aa regi\u00f9n eclexiastica Lig\u00fcria. Intu 2020 a l'ha cunt\u00e0u 157.000 batez\u00e0i in sce 176.000 abitanti. L'\u00e8 rez\u00fca dau v\u00e9scu Guglielmo Borghetti.\nTerit\u00f2iu.\nU terit\u00f2iu da diocexi u cumprende a zona du pun\u00e8nte savunese e a parte du levante da pruvinsa de Impeia. A s\u00eade vescuv\u00ecle a l'\u00e8 a sit\u00e0i d'Arbenga, dund'a se tr\u00f6va a catedr\u00e2le de San Mich\u00ea. A Impeia a bax\u00eelica de San Mau(r)issiu a mantegne l'incaregu de cuncatedr\u00e2le diuces\u00e0na. Inta diocexi se tr\u00f6van asc\u00ec due bax\u00ecliche minuri, quella de San Giu\u00e0nni bat\u00ecsta a Ineja e quella de San Nicol\u00f2 aa Pr\u00eca.\nU terit\u00f2iu da diocexi u l'\u00e8 estesu pe ben 979\u00a0km\u00b2 frasiun\u00e0u poi inte 162 par\u00f2cchie, distribu\u00ece fra:\nSt\u00f2ia.\nA tradisiun luc\u00e2le a cunscide(r)a Arbenga a s\u00eade du marti(r)iu de san calocciu, tradisiunalmente fiss\u00e2 fra i \u00e0nni 121 e 125, u santu u l'\u00e9a in \u00fcfisi\u00e2le bresci\u00e0n aa curte de l'impe(r)at\u00fb ruman Adri\u00e0n; i \u00e0tti du s\u00f2 marti(r)iu e nu sun ben ci\u00e0(r)i, asemme a quelli de san Faustin e Giuv\u00ectta, pe questu van anc\u00f9 ve(r)ific\u00e0e du t\u00fcttu.\nNunustante questu, in sciu pre-sup\u00f2stu scitu de sepurt\u00fca du santu a se ri\u00fcn\u00ecva a primma cum\u00fcnit\u00e0i cristi\u00e0na ing\u00e0una, e dai sc\u00e0vi archeulogici u p\u00e0 che u p\u00f2stu (curispundente au sucesc\u00ecvu munast\u00ea de San Calocciu au Munte), l'\u00e9a z\u00e0 st\u00e0u in postu privuegi\u00e0u inte l'epuca imperi\u00e2le pe sepel\u00ec e s\u00e0rme. D\u00fcante u pruc\u00e8ssu de vangelizasiun d'Arbenga, l'axeva av\u00fcu impurtansa asc\u00ec san Calim\u00eau, v\u00e9scu de Milan, at\u00eevu inta secunda met\u00e0i du III seculu; sta c\u00f4sa a leghe(r)\u00e9va a difux\u00f9n du cristian\u00eaximu inta sit\u00e0i e lungu t\u00fctta a Riv\u00eaa de Punente aa diocexi milanese.\nI st\u00fcddi archeul\u00f2gici mustran cumme za dau V seculu in sit\u00e0i se truvava ina ben dif\u00fcza cum\u00fcnit\u00e0i cristiana, f\u00e0ttu testimuni\u00e0u asc\u00ec daa cuntempuranea custrusi\u00f9n da catedr\u00e2le de San Mich\u00ea e du batist\u00eau luc\u00e2le, ma asc\u00ec dae g\u00eaxe simite(r)i\u00e0li f\u00f6a dae m\u00fcagie sitadine, cumme quelle de San Calocciu e de San Vit\u00fbre.\n\u00c2tru eventu fundament\u00e2le pe a st\u00f2ia religiusa ing\u00e0una l'\u00e8 st\u00e2 a presensa de San Martin vescu de Tours, in sce l'\u00ecsua Gain\u00e2a p\u00f4cu doppu a met\u00e0i du IV seculu ch'u p\u00e0 \u00easse a pr\u00f6va da presensa de in polu religiusu z\u00e0 urganis\u00e0u, ben primma da mensciun du v\u00e9scu \"Quintius:\" propiu a questu sentru u santu l'axeva pusci\u00fcu fa riferimentu .\nL'istitusiun da diocexi riz\u00fclta cumunque ci\u00fct\u00f2stu tarda, in quantu fund\u00e2 seg\u00fcamente d\u00f2ppu a m\u00f2rte de Sant'Ambrogiu. U primmu vescu, Quinsiu, du quale l'emmu nutissa s\u00e8rta, remunta au 451, firmat\u00e0(r)iu da lete(r)a du scinudu de Euzebiu, v\u00e9scu de Mil\u00e0n, invi\u00e2 au pappa Leun I; inta curispundensa a se stabuiva a cund\u00e0nna de Nest\u00f2(r)iu e de Eutiche (M\u00e0nsi); t\u00fcttavia fra e istitusiun religiuse de questu genere, a dux\u00e9a esse a primma in urdine de fundasiun, vistu che nu se tr\u00f6va tr\u00e0ccia di v\u00e9scuvi de Vinim\u00eca e de Savuna armenu fin a l'\u00e0nnu 680, annu da partecipasiun de queste due fig\u00fce a \u00fcn di cuncui de quel'epuca .\nU(r)igina(r)iam\u00e8nte ae dipendense de l'arcidiocexi de Milan, u s\u00f2 terit\u00f2iu u l'\u00e9a limit\u00e0u a setentri\u00f9n dau spartiaiva arp\u00ecn, m\u00e8ntre a levante rivava scin a Fin\u00e2 e a Punente cumprendeva a z\u00f2na sanremasca. \nA scuv\u00e8rta de in edifissiu eclexi\u00e0sticu cun funte batexim\u00e2le intu paise da Riva, cun datasiun curispundente au VI seculu mustran in urganisasiun cristi\u00e0na de campagne e testimonian asc\u00ec in urganisasiun du terit\u00f2iu baz\u00e2 in scia c\u00eave luc\u00e2le.\nInti seculi a vegn\u00ec e nutissie insci vescuvi de Arbenga sun frament\u00e0(r)ie, armenu fin a l'\u00e0nnu Mule. \u00c2tri scavi archeulogici l'han purtau turna aa l\u00fcxe u numme de 'n v\u00e9scu cuntempuraneu a l'et\u00e0i de Quinsiu, stu l\u00ec u se(r)\u00e9va Benedettu. \nAu cunciliu pruvins\u00e2le de Milan du 679, ch'u s'\u00e9a espressu cuntru i ide\u00e2li du munutelismu, l'axeva pi\u00e0u parte asc\u00ec u v\u00e9scu arbenganese: \"Bono\"; pa(r)eggia a partecipasiun au scinudu rum\u00e0n in prepa(r)asiunau seguente cuncuiu ec\u00fcmenicu du 680-681. \u00c2tri dui v\u00e9scuvi, I\u00fcnsiu e Martirian, culuc\u00e0i stu(r)icamente fra a met\u00e0i del VI e a met\u00e0i de l'VIII seculu, sun reciam\u00e0i inti \"Acta Sancti Martiriani episcopi et martiris\". \nDe l'epuca presedente a quella carulingia gh'\u00e8 Dexide(r)iu, che u l'ha cunsacr\u00e0u a g\u00eaxa de l'abas\u00eca de San P\u00ea, inta val\u00e2 du Va(r)atella. Egid\u00fcrfu l'axeva pi\u00e0u parte inv\u00eace au cunciliu milanese a livellu pruvinsale de l'864, cun 'na funsiun de sarvaguardia de l'urdinamentu eclexiasticu e du cuntrollu de l'upe(r)\u00e0u du v\u00e9scu inta gi\u00fc(r)isdisiun diucesana. \nS\u00e8ra u IX seculu u v\u00e9scu Benedettu Revelli, a l'imprensippiu ab\u00e2te du munast\u00eau de l'\u00ccsua epoi elez\u00fcu vescu arbenganese, vene(r)\u00e0u intu Mediuevu e canunis\u00e0u poi intu XVII seculu. \nArbenga, asemme ae sit\u00e0i de Vadu e de Vintim\u00eca, aturnu a l'825, vegne cunscide(r)\u00e2, dandu am\u00e8ntu au capitul\u00e0re de Lut\u00e0(r)iu I, cumme \u00fcna de m\u00eate pe i zueni ch'i v\u00f6nen st\u00fcdi\u00e0, m\u00e8ntre i chierici duxevan and\u00e0 a st\u00fcdi\u00e0 a Turin\nIna presensa de fundamentale impurtansa a l'\u00e9a quella di munast\u00e9(r)i benedet\u00ecn ch'i cuntribu\u00ecvan au rafursamentu religiusu da diocexi. Fra sti chi, particularmente, se distingu\u00e9va quellu de l'\u00ccsua, gi\u00fcstu de frunte aa sit\u00e0i, che intu 1044, grassie a ina particul\u00e2re cuncesci\u00f9n du Pappa Benedettu IX, l'\u00e9a st\u00e0u ezent\u00e0u da l'aministrasi\u00f9n vescuv\u00ecle.\nGrassie a questa particularit\u00e0i u munast\u00ea u l'\u00e9a sciurt\u00ecu a utegn\u00ec diverse prupiet\u00e0i nu sulu in It\u00e0lia, ma asc\u00ec in Catal\u00f2gna, in Pruvensa e in Corsega. Inte l'annu 1064 a c\u00fc(r)ia ing\u00e0una l'\u00e9a anc\u00f9 sutta ae dipendense lumb\u00e0rde, difatti l'\u00e9a in vigure u pagamentu de t\u00e0sce d'in annu in annu.\nU prel\u00e0u diuces\u00e0n Erembertu ax\u00e9va poi partesip\u00e0u au scinudu de Pav\u00eca, ch'u s'\u00e9a svoltu u 25 d'utubre 1046, u sulu fra t\u00fctti i vescuvi lig\u00fc(r)i, incuntrandu u suvr\u00e0n Enr\u00eecu III u Negru, ch'u rapresentava ina reuni\u00f9n de curte aa f\u00ecn de stabu\u00ec a so ca(r)\u00e2 versu Rumma, a testimuni\u00e2 u legamme fra u terit\u00f2iu arbenganese e u Regnu d'Italia.\nSe cumprende inv\u00eace, grassie aa c\u00f2ppi de 'n ducumentu du 29 de z\u00fcgnu du 1076, a cuncesci\u00f9n a l'abas\u00eca de san P\u00ea de Tui(r)\u00e0n de 'n mu(r)\u00ecn intu pa\u00ecse, firm\u00e0u cun u cunsensu de ben 22 can\u00f2nici da cattedr\u00e2le elenc\u00e0i in urdine de dignit\u00e0i e de duzze \"muites Sancti Ioanis\", ( primmu de l'elencu \"Conradus\", avuc\u00e0u de l'episc\u00f2piu).\nU ducumentu u ne mustra ducca cumme a c\u00fc(r)ia a l'\u00e9a gest\u00eca da in alunga s\u00e9(r)ie de can\u00f2nici ch'i fiancavan u v\u00e8scu (a l'epuca Deud\u00e0u), asemme a 'na client\u00eala arm\u00e2, con inc\u00e0reghi ben defin\u00eci e ch'a fa imagin\u00e2 in patrim\u00f4niu vastu, tantu da pa\u00ea puntu de riferimentu asc\u00ec a livellu puliticu.\nDu 1127 u munast\u00ea de San Lu\u00e9nsu a Va(r)ig\u00f2tti vegne cucessu da parte de Bunifassiu du Vastu au vescu ing\u00e0unu, intu stessu periudu sun str\u00e9tti i rap\u00f2rti cu-a sit\u00e0i de Ler\u00ecn. A furt\u00fcna de l'abasia a Tui(r)\u00e0n a munta, grassie p\u00fce a l'asiun du v\u00e9scu Ut\u00f9n, intu 1149, che paralelam\u00e8nte sette \u00e0nni primma l'ax\u00e9va cunferm\u00e0u u cuntr\u00f2llu da parte da g\u00eaxa de San Steva de Zena e g\u00eaxe de San Steva a Sanremmu e de Vuar\u00eagia.\nInte sta fase a prusegue l'uranisasiun cu-e c\u00eavi luc\u00e2li , inta f\u00e0scia cumpr\u00e9sa fra a val\u00e2 de dl'Ar\u00f2scia e u finalese, e (in scia c\u00f2sta) fin au P\u00f2rtu. Au de f\u00f6a de questa sudivixun gh'\u00e9a u gurfu de Di\u00e0n, anc\u00f9 sutta a l'abas\u00eca de San P\u00ea.\nIntu 1169, inv\u00eace, u munast\u00ea da Gain\u00e2a vegne culuc\u00e0u sutta u direttu cuntrollu de l'arcivescuv\u00e0u de Zena; aa fin du 1473, in cuntempuranea aa perdita de prupiet\u00e0i prestigiuse vegne cuncessu in cum\u00eanda. Cu-u 1179 e a paxe in Lateran fra l'Impe(r)u e a Lega di cum\u00fci itali\u00e0ni, l'\u00e9a presente u v\u00e9scu Lanteriu, ch'u rapresent\u00e0va a Marca d'Arbenga. L'annu 1159 pappa Lisciandru III l'axeva asegn\u00e0u a diocexi aa pruvinsa eclexi\u00e0stica de l'arcidiocexi de Zena, ma u pruvedimentu, u nu tr\u00f6va imedi\u00e0u riscuntru, tantu che anc\u00f9a intu 1213 pappa Inucensu III ribad\u00ecsce au v\u00e9scu Enr\u00eecu a sutumisci\u00f9n duv\u00fca a l'auturit\u00e0i diucesana zenesi.\nL'\u00e9a propiu a part\u00ec da-u XIII seculu ch'i s'\u00e8an fai ci\u00fc streiti i rap\u00f4rti cun Zena. F\u00e0ttu ch'u mustra l'avixinamentu de due realt\u00e0i l'\u00e8 u lungu episcop\u00e0u de Lanfrancu de Negru (1255-1288), zenese: vellu u v\u00e0 a elimin\u00e0 serti ben da mensa vescuv\u00ecle a fav\u00fbre de fam\u00ece zenesi, i quali membri vegnivan cusc\u00ec inse(r)\u00eci ad aministr\u00e0 u capitulu da catedr\u00e2le; Au s\u00f2 mand\u00e0u se fan asc\u00ec remunt\u00e0 i primmi urdini mendic\u00e0nti diuces\u00e0i.\nD\u00fcante u 1292 u seggiu vescuv\u00ecle u rez\u00fcltava v\u00f6iu, fin a quande nu munta u sevasch\u00ecn Nicol\u00f2 Guascun (o Vascun di Marchesi de S\u00e9va) da pappa Niccol\u00f2 IV u 29 de zen\u00e0. Vell'u se(r)\u00e0 u priummu de ina s\u00e9(r)ie de sevasch\u00ecn a ucup\u00e0 a cattedra diucesana inta primma met\u00e0i du XIV seculu.\nFede\u00eegu de S\u00e9va, f\u00ecu de Benedettu di Marchesi de Seva, scign\u00fb de Muntezemu(r)u, u l'\u00e9a st\u00e0u elez\u00fcu u 4 dixembre du 1330 a l'et\u00e0i de numma 22 \u00e0nni, pe a quale u l'utegne ina dispensa da parte du pappa Gi\u00f9anni XXII pe a s\u00f2a cunuscensa pe i me(r)iti z\u00e0 utegn\u00fci.\nU 7 d'arv\u00ec du 1334 vegne urdin\u00e0u u scinudu diuces\u00e0n, ai quali a segue a p\u00fcbbricasi\u00f9n di \u00e0tti ai seguenti 2 de m\u00e0zzu. Asc\u00ec pe sta c\u00f4sa chi u pappa Benedettu XII cu'ina l\u00e9tera du 27 mazzu 1336 u inc\u00e0rrega de infurm\u00e2se e de furn\u00ec 'na scistemasi\u00f9n ai prublemi nasci\u00fci fra u marchese du Carettu de Savuna e u v\u00e9scu de N\u00f4li, Teud\u00f4xiu.\nAi 31 de l\u00fciu du 1337 u l'ax\u00e9va apruv\u00e0u i stat\u00fci capitul\u00e0(r)i di canonici da s\u00f2 catedr\u00e2le. U m\u00f6(r)e 1349 e u 18 de frev\u00e2 du m\u00e8ximu \u00e0nnu u p\u00eca u tr\u00f4nu u prubabue n\u00e9vu Giuanni di marchesi de S\u00e9va, cunscign\u00fb de Pri\u00e9ru e S\u00e2le. Dau 1380 au 1419 u v\u00e9scu in c\u00e0rega l'\u00e8 st\u00e0u Girbertu Fieschi, ch'u l'aminist\u00e0va a diocexi grassie a 'na s\u00e9(r)ie de vic\u00e0ri, mustrandu ina scarsa presensa.\nDoppu se vegghe Ant\u00f4gnu Da Punte, prel\u00e0u atentu a l'ambitu artisticu, ch'u porta aa fin i travaji pe u n\u00f6vu c\u00f4(r)u da catedr\u00e2le asc\u00ec grassie aa puscibuit\u00e0i d\u00e2 dau p\u00e0ppa Martin Vpe pu\u00ea vende e indurgense d\u00fc(r)\u00e0nte a festivit\u00e0i \"conluant ad eandem ecclesiam et ad eius conservationem seu fabricam manus prompte porrigant adiutrices\". Intu 1427 u r\u00f2llu vegne ricuv\u00e8rtu da Mat\u00eau du Carettu, che partecipandu au Cuncuiu de Baxu\u00eaa u cuntrasta furtemente a linea de Rumma, pe poi turn\u00e2 in der\u00ea a paxific\u00e2se primma ch'u fusse tr\u00f2ppu tardi.\nFra i seculi XV e XVI se fa stradda a fig\u00fca de Leunardu Marchese (1476-1513), ricurd\u00e0u pe a c\u00fca du terit\u00f2iu diuces\u00e0n, a riurganisasi\u00f9n di ben pused\u00fci e a fundasiun de n\u00f6ve par\u00f2cchie. Carlu Siga(r)a (1554-1572), doppu av\u00ea pi\u00e0u parte au Cuncuilu de Trentu, rez\u00fclta \u00easse \u00fcn di pr\u00ecmmi a aplic\u00e2 efetivamente e n\u00f6ve nurmat\u00ecve. L'8 de m\u00e0zzu du 1564 u fa cunvuc\u00e0 u primmu scinudu diuces\u00e0n.\nAi 21 d'arv\u00ec du1569 istitu\u00ecsce u semin\u00e0(r)iu vescuv\u00ecle intu ci\u00f2stru da catedr\u00e2le, ch'u l'ha utegn\u00fcu in n\u00f6vu edifissiu primma intu 1622 e poi 1929, qund'u s'\u00e8 spust\u00e0u inta s\u00eade de anc\u00f6i. U n\u00fcme(r)u de scinudi va multiplicanduse cu-i vescuvi ch\u00eci vegnen: fra t\u00fctti Luca Fieschi n'ax\u00e9va cunvuc\u00e0u trei, m\u00e8ntre Vincensu Landiintuli e Pier Fransescu Costa dui pe \u00fcn.\nA st'\u00fcrtimu se d\u00eave asc\u00ec a redasi\u00f9n, atu\u00e2 dau can\u00f4nicu Gio Ant\u00f4gnu Pani\u00eari, da munument\u00e2le \u00f2pe(r)a, rest\u00e2 scr\u00ecta a m\u00e0n e cunserv\u00e2 inti archivi diuces\u00e0i, cu-u titulu \"Sacro, e vago Giardiintulo\", fundament\u00e2le pe a cunuscensa du st\u00e0ttu da diocexi d'Arbenga inta primma met\u00e0i du XVII seculu.\nAa fin du XVI seculu u se reg\u00f2rda u vescuv\u00e0u de Luca Fieschi, membru de 'na ricca fam\u00eca zenese, ch'u mette(r)\u00e0 a dispusisiun ina gr\u00f2ssa parte du so patrim\u00f4niu intu rifasimentu da catedr\u00e2le arbenganese, adat\u00e2 cusc\u00ec ai canuni fiss\u00e0i dau Cuncuiu trent\u00ecn.\nSciben st'impurtante \u00f2pe(r)a de restr\u00fctt\u00fc(r)asi\u00f9n, u nu l'ha av\u00fcu vitta fasue, tantu che a v\u00eexita aa fin du seculu, cumpi\u00fcu dau munscign\u00fb Masc\u00e0rdi, se(r)\u00e9va st\u00e2 vusci\u00fca dau pap\u00e0u pe meju cuntrul\u00e2 u mand\u00e0u du v\u00e9scu, lud\u00e0u cumunque pe u so upe(r)\u00e0u inta magiuransa de g\u00eaxe sutta aa diocexi. U marcuntentu di \u00e2tri eclexiastici e de serti sitad\u00ecn uustri se(r)\u00e9va st\u00e0u racoltu e messu in evidensa cun in ducumentu (nu 'riv\u00e0u aa giurn\u00e2 d'anc\u00f6i) du 1600: i \"mugugni\" i vegnivan survat\u00fcttu dai ci\u00fc cunservat\u00f9i, ch'i cuntestavan e \u00f2pe(r) da vellu f\u00e0e e dumandavan asc\u00ec a v\u00eexita in diocexi de 'n cumis\u00e2iu e a cunvucasiun a Rumma du prel\u00e0u pe r\u00eande c\u00f9ntu da s\u00f2 aministrasiun.\nIn \u00e2tru pap\u00ea, invi\u00e0u dau cum\u00fcn aa Santa S\u00eade, dumanda a presensa du vescu in sit\u00e0i d\u00fc(r)ante u periudu de Qua(r)\u00e9xima de l'\u00e0nnu du Giubu\u00eau, in m\u00f2ddu ch'i possen fin\u00ec asc\u00ec i travaji entru a fin de l'\u00e0nnu santu. U Fieschi u m\u00f6(r)e in Arbenga intu 1610, sepurtu inta cap\u00e9lla de San Ric\u00e0rdu, dund'u s\u00f2 suces\u00fb P\u00ea Fransescu C\u00f2sta u fa(r)\u00e0 custru\u00eci in b\u00fcstu e mete(r)\u00e0 ina t\u00e0rga a mem\u00f4ia du v\u00e9scu, poi spust\u00e2 inta sacrest\u00eca.\nD\u00f2ppu san Benedettu, v\u00e9scu du IX seculu, intu Setesentu a diocexi l'ha purt\u00e0u aa G\u00eaxa cat\u00f4lica in \u00e2tru s\u00e0ntu, Leunardu dau P\u00f2rtu, fr\u00e0tte di Min\u00fbi rifurm\u00e0i, predicat\u00fb de rui\u00eavu in t\u00fctta It\u00e0lia, ma survat\u00fcttu a Rumma, dunde u l'\u00e8 ina fig\u00fca sentr\u00e2le du grande giubu\u00eau de l'\u00e0nnu 1750, ricurd\u00e0u asc\u00ec cumme prumut\u00fb da pr\u00e0tica da Via Cr\u00fbci, che pe primmu pr\u00eadica au Culuss\u00eau, propiu d\u00fc(r)\u00e0nte l'Annu S\u00e0ntu inandi\u00e0u da pappa Benedettu XIV.\nInta primma parte de l'Utusentu a diocexi a vegghe in ridimensciunamentu da s\u00f2 sf\u00e9(r)a de influ\u00e8nsa teritui\u00e2le. Vegnen difatti sed\u00fce fra u 1803 e u 1804 quattru par\u00f2cchie de l'entrut\u00e8ra arbenganese, in sciu crin\u00e2le arp\u00ecn: sun quella de Ci(r)ix\u00f6a (frasiun de Gar\u00e9sce) inta val\u00e2 du N\u00e9va e quelle de Autu, Crava\u00fcna e naxin, inta val\u00e2 du Pennavaire.\nT\u00fctte queste e passan sutta aa diocexi de Munduv\u00ec. De suguitu, intu 1831, \u00e2tre vintisinque parocchie da parte ci\u00fc a punente vegnen pas\u00e0e aa diocexi de Vintim\u00eca, fra ste chi: Sanremmu, T\u00e0ggia, B\u00e2\u00fcccu, Munt\u00e2utu Carp\u00e0xe, Tri\u00f6a, Bajardu, Se(r)i\u00e0na, A C\u00f2lla de Sanremmu, Castel\u00e0(r)u, Ters\u00f4iu, Pomp\u00eai\u00e0na, A Riva, San St\u00eava au M\u00e2, Cipr\u00e8ssa, Lenguejetta, A C\u00f2sta, San Luensu au M\u00e2, Priabr\u00fcna (numma e frasiui de B\u00f2scum\u00e2 e da T\u00fbre), I Mu(r)in de Tri\u00f6a e Uspedaletti.\nFra i v\u00e9scuvi ch'i fig\u00fc(r)an intu XIX seculu, gh'\u00e8 st\u00e0u Raffaele Biale (1840-1870) ch'u l'ax\u00e9va favu(r)\u00ecu i st\u00fcddi teulogici du cl\u00earu e l'in\u00ecu de 'na misci\u00f9n de sacerd\u00f2tti diuces\u00e0i. \nZ\u00e0 intu 1816 in sacer\u00f2tte de Tri\u00f6a, Giu\u00e0nni dai Mu(r)\u00ecn, l'\u00e9a m\u00f2rtu mart\u00ec(r)e in C\u00eena. mor\u00ec martire in Cina. I primmi dui patri\u00e0rchi da restaur\u00e2 s\u00eade da Geruxal\u00e8mme di lat\u00ecn l'\u00e9an u(r)igin\u00e0i da diocexi: Gi\u00fcseppe Valerga de L\u00f6a e Vincenso Br\u00e0cco da Tur\u00e0ssa.\nSempre intu m\u00e8ximu periudu gh'\u00e8 st\u00e2 a n\u00e0scita de arc\u00fcne ciungregasiun religiuse femin\u00ecli: intu 1836 Te(r)esa Munardu l'ax\u00e9va fund\u00e0u a L\u00f6a e muneghe da Vixitasi\u00f9n, anc\u00f9 a L\u00f6a, intu 1885, Ma(r)ia Fransesca de Ges\u00f9 R\u00fcb\u00e0ttu l'ax\u00e9va fund\u00e0u e Tersi\u00e0rie Capuc\u00eene. Anc\u00f9 du 1848 Ma(r)\u00eca Leunarda Ran\u00ecxe l'ha istitu\u00ecu e Cla(r)\u00ecsse da Sant\u00ecscima Nunsi\u00e2.\nIntu N\u00f6vesentu, pe diversci \u00e0nni u v\u00e9scu d'Arbenga l'\u00e8 st\u00e0u Ange(r)u Cambi\u00e2xu, ch'u v\u00ecve i \u00e0nni d\u00fc(r)\u00ecscimi de due gu\u00e8re, intervenendu asc\u00ec persunalmente inti cunfrunti du cumandu tedescu, fin au 1945. In particul\u00e2re ufrenduse intu 1942, u 29 de setembre, cumme ust\u00e0ggiu au p\u00f2stu de ci\u00fc de sentusinquanta pixun\u00e9(r)i siv\u00ecli.\nL'8 de l\u00fciu du 1949, cu-a let\u00e9(r)a apust\u00f4lica \"Qua Augustus Imperator\", u pappa Piu XII u l'ha pruclam\u00e0u a Be\u00e2ta Ma(r)\u00eca V\u00e8rgine, cunusci\u00fca cu-u titulu de \"Mad\u00f2nna de Puntelungu\", prutetrixe prinsip\u00e2le da sit\u00e0i d'Arbenga e da diocexi. Ai 2 de frev\u00e2 du 1965 a diocexi asci\u00f2rbe intu s\u00f2 terit\u00f2iu a par\u00f2cchia de Naxin, ch'a l'\u00e9a apartegn\u00fca aa diocexi de Munduv\u00ec dau 1804. Vista l'impurtansa da sit\u00e0i de Impeia, u numme da diocexi u l'\u00e8 st\u00e0u cangi\u00e0u in diocexi de Arbenga-Impeia a part\u00ec dau 1\u00ba de dixembre du 1973, m\u00e8ntre a bax\u00eclica de San Mau(r)\u00ecssiu au Portu, l'\u00e8 st\u00e0 elev\u00e2 a cuncatedr\u00e2le da diocexi.\nVescuvi.\nSun chi de sutta inse(r)\u00eci i vescuvi da diocei scin daa so fundasiun, umetendu i periudi de s\u00eade vac\u00e0nte ch'i nu s\u00fcpe(r)an i dui anni o nu sun acert\u00e0i.\nStatistighe.\nA diocexi a cuntava intu 2020 157.000 battezzati in sce na pupulasi\u00f9n de 176.000 persune,ch'i curispunde a l'89,2% du tut\u00e2le."}
{"id": "30000", "revid": "12052", "url": "https://lij.wikipedia.org/wiki?curid=30000", "title": "S\u00e9rie A (bal\u00f3n)", "text": "A S\u00e9rie A a l'\u00e9 a m\u00e0scima categor\u00eea e ci\u00f9 inport\u00e0nte conpeti\u00e7i\u00f3n itali\u00e0nn-a de bal\u00f3n, \u00f2rganiz\u00e2 a part\u00ee da-o 1912 e d'ancheu ariv\u00e2 a-a s\u00f2 \u00e7ent\u00eaxima edi\u00e7i\u00f3n. \nFon\u00e7ionam\u00e9nto.\nA S\u00e9rie A a l'\u00e9 o ci\u00f9 inport\u00e0nte torn\u00eao do canpion\u00f2u na\u00e7ion\u00e2le de bal\u00f3n, es\u00e9ndo a m\u00e0scima categor\u00eea de sto sp\u00f2rt chi, e d'ancheu ghe ne fan p\u00e0rte d\u00eaxe squ\u00e0ddre in tot\u00e2le che v\u00eagnan s\u00e9gge da-a Lig\u00f9ria che da-o Piem\u00f3nte. A S\u00e9rie A a l'\u00e9 st\u00e6ta \u00f2rganiz\u00e2 in sce tr\u00e6 f\u00e2ze difer\u00e9nti, seg\u00f3ndo a cosc\u00ec d\u00eeta \"f\u00f3rmola Bresci\u00e0n\".\nA pr\u00ecmma p\u00e0rte do canpion\u00f2u, de l\u00f3ngo qu\u00e9lla ci\u00f9 inport\u00e0nte, a l'\u00e9 a \"\"regular season\". Inte sta f\u00e2ze chi gh'\u00e9 i sc\u00f3ntri dir\u00e9tti tra t\u00f9tte e squ\u00e0ddre do canpion\u00f2u, into form\u00e2to conosci\u00fbo c\u00f3mme g\u00ee\u00f3n a l'itali\u00e0nn-a, pe 'n tot\u00e2le de 18 giorn\u00e6, incl\u00fbze s\u00e9gge e part\u00eee d'and\u00e2ta che qu\u00e9lle de rit\u00f3rno. In sci\u00e2 b\u00e2ze di rizult\u00e2ti de sta f\u00e2ze chi, sai\u00e0n decret\u00e6 i n\u00f3mmi de s\u00eai squ\u00e0ddre che parte\u00e7ipi\u00e0n a-i \"play-off\" e de qu\u00e0ttro che sai\u00e0n pe c\u00f3ntra costr\u00e9ite a zug\u00e2 i \"play-out\".\nS\u00e9gge i \"play-off\" che i \"play-out\" s\u00f3n disput\u00e6 l\u00ea asc\u00ec con di g\u00eeo\u00ecn a l'itali\u00e0nn-a, rispetivam\u00e9nte de s\u00eai e de qu\u00e0ttro squ\u00e0ddre, co-e pr\u00ecmme tr\u00e6 squ\u00e0ddre a-i \"play-off\" ch'ani\u00e0n de dir\u00ectto a-e semifin\u00e2le p\u00f2-u scud\u00e9tto; pe c\u00f3ntra e \u00f9rtime tr\u00e6 e a pr\u00ecmma di \"play-out\" zughi\u00e0n 'n spar\u00e9ggio pe l'\u00f9rtimo p\u00f3sto dispon\u00ecbile. L'\u00f9rtima squ\u00e0ddra inti \"play-out\" a l'\u00e9 pe c\u00f3ntra qu\u00e9lla a \u00ease retroc\u00e8ssa inta S\u00e9rie B.\nO canpion\u00f2u de S\u00e9rie A o se concl\u00f9dde co-e part\u00eee de semifin\u00e2le e da fin\u00e2le do scud\u00e9tto, co-e qu\u00e0ttro squ\u00e0ddre qualifich\u00e6 a l'\u00f9rtima f\u00e2ze che zughi\u00e0n di d\u00f3ggi inc\u00f3ntri (con and\u00e2ta e rit\u00f3rno) ci\u00f9 'na part\u00eea de spar\u00e9ggio, se neces\u00e2ia.\nPe de ci\u00f9, e d\u00f4e squ\u00e0ddre inte 'na poxi\u00e7i\u00f3n ci\u00f9 \u00e2ta inti g\u00eeo\u00ecn de and\u00e2ta e inte qu\u00e9lli de rit\u00f3rno go\u00e2gnan a pr\u00f2pia parte\u00e7ipa\u00e7i\u00f3n a-a C\u00f3ppa It\u00e0lia da m\u00e0scima s\u00e9rie.\nSt\u00f6ia.\nScib\u00e9n che i pr\u00ecmmi torn\u00eai de bal\u00f3n rem\u00f3ntan a-a f\u00ecn do s\u00e9colo XIX, a l'\u00e9poca de zugo\u00e9i lezend\u00e2i c\u00f3mme o Giuseppe Filippa \"Ghindo\"\" de Cravans\u00e0nn-a, o pr\u00ecmmo canpion\u00f2u regol\u00e2re de sta discipl\u00ecnn-a chi o s'\u00e9 dispot\u00f2u s\u00f4lo into 1912. Tra i atl\u00eati ci\u00f9 avox\u00e6 de qu\u00e9lli \u00e0nni, se p\u00eauan aregord\u00e2 o Riccardo Fuseri, canpi\u00f3n pe qu\u00e0ttro \u00e0nni de f\u00eea, o Pierino Bonsignore e o Maggiorino Bistolfi, con do\u00ee scud\u00e9tti ciasched\u00f9n, e o Raffaele Ricca, ch'o l'\u00e0 go\u00e2gn\u00f2u qu\u00e0ttro canpion\u00e6. Into c\u00f3rso de 'n part\u00eea a \u00c0sti into 1920, o sanrem\u00e0sco Milin Panizzi o l'\u00e0 ti\u00f2u 'n bal\u00f3n de 180\u00a0gr\u00e0mmi a 'na dist\u00e0nsa de 87,5\u00a0m\u00eatri, stabil\u00ecndo un di ci\u00f9 ant\u00eeghi rec\u00f2rd da discipl\u00ecnn-a. Inte sto per\u00eeodo chi o canpion\u00f2u de bal\u00f3n o l'\u00eaa as\u00e6 conosci\u00fbo o l'\u00e0iva b\u00e9n b\u00e9n de tif\u00f4xi, rivalez\u00e0ndo co-o n\u00eauvo z\u00eaugo do bal\u00f3n. Pe de ci\u00f9, se peu aregord\u00e2 c\u00f3mme o Vittorio Pozzo, comis\u00e2io t\u00e9cnico da na\u00e7ion\u00e2le itali\u00e0nn-a de bal\u00f3n ch'a l'\u00e0 go\u00e2gn\u00f2u do\u00ee mondi\u00e2li, o Carlo Parola, o Renato Cesarini e t\u00e0nti \u00e2tri zugo\u00e9i da bal\u00f3n, av\u00e9ssan zug\u00f2u a qu\u00e9sta discipl\u00ecnn-a asc\u00ec.\nInti \u00e0nni tr\u00e9nta o bal\u00f3n o p\u00e0ssa sott'a l'\u00f2rganiza\u00e7i\u00f3n sport\u00eeva de l'\u00d2rganiza\u00e7i\u00f3n Na\u00e7ion\u00e2le D\u00f2ppo lav\u00f4ro (OND), ch'a gest\u00eeva t\u00f9tte e ativit\u00e6 de l'\u00e9poca, ma o p\u00eegia p\u00f6chi finan\u00e7iam\u00e9nti tr\u00eauv\u00e0ndose inte 'n per\u00eeodo de f\u00f3rte cr\u00eexi e vegn\u00ecndo emargin\u00f2u da-o r\u00e8sto do panor\u00e0mma sport\u00eevo na\u00e7ion\u00e2le. O canpion\u00f2u de l'\u00e9poca o l'\u00e0iva poch\u00ecscima inport\u00e0nsa, con 'n n\u00f9mero as\u00e6 contegn\u00fbo de squ\u00e0ddre; adreit\u00fba, into 1937, a-o canpi\u00f3n Paolo Rossi o no l'\u00e9 st\u00e6to posc\u00ecbile dif\u00e9nde o s\u00f2 t\u00ectolo apr\u00eauvo a-o f\u00e6to che i \u00f2rganizato\u00ee no l'\u00e0ivan avis\u00f2u in t\u00e9npo de l'in\u00ec\u00e7io da conpeti\u00e7i\u00f3n. Into m\u00e0zzo do 1946 gh'\u00e9 st\u00e6ta 'na riuni\u00f3n de v\u00e0rri tif\u00f4xi e ecs dirig\u00e9nti a Tor\u00ecn con l'\u00f2biet\u00eevo de \u00f2rganiz\u00e2se inte 'na federa\u00e7i\u00f3n ma i trav\u00e0ggi s\u00f3n st\u00e6ti as\u00e6 l\u00f3nghi e, into m\u00e9ize de dex\u00e9nbre de qu\u00e9llo \u00e0nno, o bal\u00f3n o l'\u00e9 st\u00e6to inglob\u00f2u inta federa\u00e7i\u00f3n de tanbo\u00eato.\nInti m\u00e6ximi \u00e0nni, s\u00f9bito d\u00f2ppo a f\u00ecn da go\u00e6ra, o l'\u00eaa arest\u00f2u s\u00f4lo qu\u00e0rche sferist\u00eaio anc\u00f3n in fon\u00e7i\u00f3n, con l'intr\u00eaga discipl\u00ecnn-a ch'a vegn\u00eeva in pr\u00e0tica gest\u00eea da-i tr\u00e9i inpi\u00e0nti de Tor\u00ecn, \u00c0rba e \u00c0cqui inte 'na man\u00eaa fortem\u00e9nte specolat\u00eeva. Pe de ci\u00f9, o canpion\u00f2u o l'\u00eaa zug\u00f2u a set\u00e9nbre, a-a f\u00ecn da stagi\u00f3n sport\u00eeva dedic\u00e2 sorviat\u00f9tto a-i torn\u00eai, f\u00e6to ch'o port\u00e2va i zugo\u00e9i a no trov\u00e2se inte m\u00eagio condi\u00e7io\u00ecn p\u00f2-u scud\u00e9tto. O canpion\u00f2u da m\u00e0scima s\u00e9rie o v\u00eagne t\u00f3rna inandi\u00f2u a part\u00ee da-o 1947 (s\u00e9nsa \u00e2tre interu\u00e7io\u00ecn sc\u00ecnn-a qu\u00e9lla do 2020, caxon\u00e2 da-a pandem\u00eea COVID-19), co-e p\u00f6che squ\u00e0ddre de l'\u00e9poca e co-a sf\u00ecdda ritrov\u00e2 tra l'Augusto Manzo, conscider\u00f2u un di ci\u00f9 f\u00f3rti zugo\u00e9i da st\u00f6ia do bal\u00f3n, e o s\u00f2 gr\u00e0nde riv\u00e2le Francesco Gioetti. Def\u00e6ti, tra o 1947 e o 1951, o canpion\u00f2u o v\u00eagne go\u00e2gn\u00f2u pe \u00e7\u00ecnque v\u00f2tte de f\u00eea da-o Manzo, co-\u00een'inpr\u00e9iza ch'a no l'\u00e9 ci\u00f9 st\u00e6ta ripet\u00fba. Pe de ci\u00f9, into 1942, o Manzo o l'\u00e0iva parte\u00e7ip\u00f2u asc\u00ec a-o canpion\u00f2u de bal\u00f3n co-o bras\u00e0llo, vin\u00e7\u00e9ndo c\u00f3ntra i ci\u00f9 avox\u00e6 special\u00ecsti de qu\u00e9lla discipl\u00ecnn-a.\nCo-o prin\u00e7\u00ecpio di \u00e0nni '50 o bal\u00f3n o l'incom\u00e9nsa t\u00f3rna a svilup\u00e2se apr\u00eauvo a-i sf\u00f2rsci de \u00e7\u00e8rti direto\u00ee, c\u00f3mme qu\u00e9llo do sferist\u00eaio de \u00c0rba, o Romualdo Isnardi, e do giornal\u00ecsta da \"Gazzetta d'Alba\" Remo Gianuzzi, con l'\u00f2biet\u00eevo de liber\u00e2 o bal\u00f3n da-e scom\u00ecsse, avr\u00ecndolo a-i zo\u00eani e fax\u00e9ndolo con\u00f3sce in sc\u00ee giorn\u00e2li. Into 1951, a Tor\u00ecn, a l'\u00e9 st\u00e6ta d\u00f3nca cre\u00e2 l'Uni\u00f3n Itali\u00e0nn-a Bal\u00f3n El\u00e0stico (UIPE, \"Unione Italiana Pallone Elastico\"), co-a prez\u00e9nsa, tra i \u00e2tri, de l'Isnardi, de Gianuzzi e de Manzo.\nSta discipl\u00ecnn-a chi a l'incom\u00e9nsa cosc\u00ec a atir\u00e2 l'inter\u00e9sse di giorn\u00e2li: inte qu\u00e9sto per\u00eeodo publica\u00e7io\u00ecn c\u00f3mme \"La Stampa\", \"Il Popolo Nuovo\", \"Tuttosport\", a \"Gazzetta del Popolo\", \"Il Secolo XIX\" e il \"Corriere del Popolo\" com\u00e9nsan a riport\u00e2 inte 'n m\u00f2ddo regol\u00e2re a cr\u00f2naca di f\u00e6ti da-o m\u00f3ndo do bal\u00f3n. S\u00f3n inougur\u00e6 i n\u00eauvi sferist\u00eai de C\u00f2rcre, S\u00e0n St\u00eava B\u00e9lbo, Inp\u00eaia, C\u00eava, C\u00f9nio e Bra, m\u00e9ntre t\u00f3rnan in ativit\u00e6 qu\u00e9lli de \u00c0sti, B\u00eane Viag\u00e9nn-a e L\u00eaua. Into 1951 a fin\u00e2le do torn\u00eao de Tor\u00ecn tra l'Augusto Manzo e o Franco Balestra, in contenpor\u00e0nia a-o derby da \u00e7it\u00e6 de z\u00eaugo do bal\u00f3n, a l'\u00e0 ci\u00f9 de 5.000 spetato\u00ee. Into m\u00e6ximo per\u00eeodo o sp\u00f2rt o se svil\u00f9ppa inte 'n m\u00f2ddo ci\u00f9 profescion\u00ecstico: into 1953 o canpi\u00f2n de Prel\u00e0 Franco Balestra o p\u00e0ssa a-a \"Sapet Torino\" co-in contr\u00e0tto de 500.000 fr\u00e0nchi a l'\u00e0nno, 'n p\u00f6 m\u00eano de qu\u00e0nte o vegn\u00eeva pag\u00f2u a-i zugo\u00e9i da bal\u00f3n ma a \u00f2gni m\u00f2ddo as\u00e6 conscider\u00e9vole. Apr\u00eauvo a-o f\u00e6to che i torn\u00eai garant\u00eevan di gr\u00f2sci go\u00e2gni a-i s\u00f2 \u00f2rganizato\u00ee, lev\u00e0ndo de inter\u00e9sse a-o canpion\u00f2u, into 1959 a federa\u00e7i\u00f3n a l'\u00e0 stabil\u00eeo che t\u00f9tte e squ\u00e0ddre de pr\u00ecmma e seg\u00f3nda categor\u00eea dov\u00e9ssan ripoz\u00e2 pe f\u00f2rsa a-o m\u00eano o gi\u00f3rno pr\u00ecmma de part\u00eee de canpion\u00f2u.\nIn sci\u00e2 f\u00ecn, co-i \u00e0nni '60, o canpion\u00f2u o l'\u00e9 t\u00f3rna divent\u00f2u l'ev\u00e9nto sport\u00eevo ci\u00f9 inport\u00e0nte da stagi\u00f3n, co-i torn\u00eai che s\u00f3n amerm\u00e6 de n\u00f9mero e frequ\u00e9nsa. Sto chi o l'\u00e9 'n per\u00eeodo de gr\u00e0n popolarit\u00e6 pe-o bal\u00f3n, con migi\u00e6a de tif\u00f4xi a asc\u00ecste a-e part\u00eee de gr\u00e9ndi canpio\u00ecn c\u00f3mme Piero Alemanni, Aurelio Defilippi, Donato Feliciano, Beppe Corino e Guido Galliano. A f\u00ecn de st'\u00e9poca chi a l'\u00e9 segn\u00e2, into 1964, da-o ret\u00eeo de l'Augusto Manzo e, into 1967, da-a demoli\u00e7i\u00f3n do gr\u00e0nde sferist\u00eaio de Tor\u00ecn, l\"'Edmondo De Amicis\". A l'\u00e9 p\u00f6i incomens\u00e2 a rivalit\u00e6 tra o Felice Bertola e o Massimo Berruti, che se contendi\u00e0n o t\u00ectolo pe squ\u00e6xi v\u00ecnt'\u00e0nni.\nInto 1983 o v\u00eagne zug\u00f2u pi-\u00e2 pr\u00ecmma v\u00f2tta o torn\u00eao da C\u00f3ppa It\u00e0lia e, a part\u00ee da-o 1992, s\u00f3n \u00f2rganiz\u00e6 e pr\u00ecmme conpeti\u00e7io\u00ecn interna\u00e7ion\u00e2li. Da qu\u00e9ste o s'\u00e9 p\u00f6i svilup\u00f2u o canpion\u00f2u mondi\u00e2le di sp\u00f2rt sfer\u00ecstichi, zug\u00f2u in It\u00e0lia asc\u00ec inte l'\u00e0nno 2004.\n\u00c0lbo d'\u00f6o.\nChi de s\u00f3tta gh'\u00e9 'n estr\u00e6to de l'\u00e0lbo d'\u00f6o do canpion\u00f2u itali\u00e0n de bal\u00f3n. A part\u00ee da-a s\u00f2 pr\u00ecmma edi\u00e7i\u00f3n, zug\u00e2 inte l'\u00e0nno 1912, o t\u00ectolo o l'\u00e9 st\u00e6to go\u00e2gn\u00f2u da squ\u00e0ddre de vint\u00e9utto \u00e7it\u00e6 difer\u00e9nti."}
{"id": "30001", "revid": "12052", "url": "https://lij.wikipedia.org/wiki?curid=30001", "title": "S\u00e9rie B (bal\u00f3n)", "text": "A S\u00e9rie B a l'\u00e9 a seg\u00f3nda ci\u00f9 inport\u00e0nte conpeti\u00e7i\u00f3n itali\u00e0nn-a de bal\u00f3n, \u00f2rganiz\u00e2 a part\u00ee da-o 1949 e d'ancheu ariv\u00e2 a-a s\u00f2 setantun\u00eaxima edi\u00e7i\u00f3n. Inandi\u00e2 e dir\u00e9tta da-a Federa\u00e7i\u00f3n Itali\u00e0nn-a Bal\u00f3n (F.I.P.A.P., \"Federazione Italiana Pallapugno\"), \u00f3ltre che a-o s\u00f2 scud\u00e9tto a fa goagn\u00e2 a promo\u00e7i\u00f3n a-a categor\u00eea superi\u00f4re, a S\u00e9rie A. \n\u00d3ltre a-a promo\u00e7i\u00f3n pi-\u00e2 pr\u00ecmma clasific\u00e2 gh'\u00e9 asc\u00ec a retrocesci\u00f3n, prev\u00ecsta pe-e \u00f9rtime d\u00f4e squ\u00e0ddre. Pe de ci\u00f9, a part\u00ee da-o 2012, e m\u00eagio squ\u00e0ddre do canpion\u00f2u p\u00eauan parte\u00e7ip\u00e2 a-o torn\u00eao pe l'asegna\u00e7i\u00f3n de 'na C\u00f3ppa It\u00e0lia a l\u00f4 dedic\u00e2, m\u00e9ntre into pas\u00f2u dov\u00e9ivan zug\u00e2 inte qu\u00e9lla da m\u00e0scima s\u00e9rie. \nFon\u00e7ionam\u00e9nto.\nA S\u00e9rie B a l'\u00e9 o seg\u00f3ndo liv\u00e9llo do canpion\u00f2u na\u00e7ion\u00e2le de bal\u00f3n e, d'ancheu, ghe ne fan p\u00e0rte d\u00f3zze squ\u00e0ddre che v\u00eagnan s\u00e9gge da-o Piem\u00f3nte che da-a Lig\u00f9ria.\nA S\u00e9rie B, scimilm\u00e9nte a-a categor\u00eea superi\u00f4re, a l'\u00e9 st\u00e6ta \u00f2rganiz\u00e2 in sce tr\u00e6 f\u00e2ze difer\u00e9nti comens\u00e0ndo da-a cosc\u00ec d\u00eeta \"regular season\". Sta chi a consc\u00ecste inte 'n g\u00ee\u00f3n a l'itali\u00e0nn-a de 22 giorn\u00e6, cont\u00e0ndo s\u00e9gge e part\u00eee de and\u00e2ta che qu\u00e9lle de rit\u00f3rno. In sci\u00e2 b\u00e2ze di rizult\u00e2ti do g\u00ee\u00f3n, se avi\u00e0n e pr\u00ecmme s\u00eai squ\u00e0ddre, qualifich\u00e6 a-i \"play-off\", e-e s\u00eai che pe c\u00f3ntra duvi\u00e0n zug\u00e2 i \"play-out\".\nInta seg\u00f3nda f\u00e2ze v\u00e0n diretam\u00e9nte a-e semifin\u00e2le di \"play-off\" e pr\u00ecmme tr\u00e6 qualifich\u00e6 do g\u00ee\u00f3n, a-e qu\u00e6 a l'\u00e9 da az\u00f3nze a vincitr\u00eexe di spar\u00e9ggi zugh\u00e6 tra e \u00e2tre tr\u00e6 squ\u00e0ddre di \"play-off\" (d\u00f3nca inte poxi\u00e7io\u00ecn 4\u00b0 - 5\u00b0 - 6\u00b0 da clas\u00ecfica) e a pr\u00ecmma di \"play-out\", \u00f6 s\u00e6 a s\u00e8tima. Pe c\u00f3ntra, tra e squ\u00e0ddre a-i \"play-out\", e \u00f9rtime d\u00f4e d\u00f2ppo i spar\u00e9ggi sai\u00e0n retroc\u00e8sse inta S\u00e9rie C1.\nL'\u00f9rtima f\u00e2ze, p\u00e6gia a-a s\u00e9rie A, a consc\u00ecste inte 'na semifin\u00e2le e inta fin\u00e2le do scud\u00e9tto, co-e qu\u00e0ttro squ\u00e0ddre qualifich\u00e6 che se sc\u00f3ntran inte de part\u00eee de and\u00e2ta e de rit\u00f3rno, ci\u00f9 'n'evento\u00e2le part\u00eea de spar\u00e9ggio into c\u00e2xo a fo\u00eese neces\u00e2ia.\nPe qu\u00e0nte o rigo\u00e0rda i p\u00f3nti, inta pr\u00ecmma f\u00e2ze \u00f2gni vit\u00f6ia a l'\u00e0 'n val\u00f4 de 'n p\u00f3nto in clas\u00ecfica m\u00e9ntre, inta seg\u00f3nda f\u00e2ze, o val\u00f4 de 'na vit\u00f6ia o l'\u00e9 aoment\u00f2u a do\u00ee p\u00f3nti.\nE squ\u00e0ddre inte pr\u00ecmme \u00e9utto poxi\u00e7io\u00ecn da \"regular season\" go\u00e2gnan l'intr\u00e2 a-o torn\u00eao pi-\u00e2 C\u00f3ppa It\u00e0lia de S\u00e9rie B asc\u00ec."}
{"id": "30003", "revid": "12052", "url": "https://lij.wikipedia.org/wiki?curid=30003", "title": "\u00c0lbo d'\u00f6o do canpion\u00f2u itali\u00e0n de bal\u00f3n", "text": "L'\u00e0lbo d'\u00f6o do canpion\u00f2u itali\u00e0n de bal\u00f3n o l'incl\u00f9dde i 99 canpion\u00e6 da m\u00e0scima s\u00e9rie itali\u00e0nn-a disput\u00e6 sc\u00ecnn-a-a giorn\u00e2 d'ancheu."}
{"id": "30004", "revid": "12052", "url": "https://lij.wikipedia.org/wiki?curid=30004", "title": "C\u00f3ppa It\u00e0lia de bal\u00f3n", "text": "A C\u00f3ppa It\u00e0lia de bal\u00f3n a l'\u00e9 'na conpeti\u00e7i\u00f3n itali\u00e0nn-a de bal\u00f3n, \u00f2rganiz\u00e2 da-a Federa\u00e7i\u00f3n Itali\u00e0nn-a Bal\u00f3n (F.I.P.A.P, \"Federazione Italiana Pallapugno\") a part\u00ee da-o 1983 e ch'a se z\u00eauga co-ina cad\u00e9nsa ano\u00e2le. A squ\u00e0ddra ch'a go\u00e2gna sto torn\u00eao chi a l'\u00f2t\u00eagne asc\u00ec l'\u00f2cax\u00f3n de parte\u00e7ip\u00e2 a-a Superc\u00f3ppa itali\u00e0nn-a de bal\u00f3n.\nSt\u00f6ia.\nO torn\u00eao da C\u00f3ppa It\u00e0lia o l'\u00e9 st\u00e6to inandi\u00f2u pi-\u00e2 pr\u00ecmma v\u00f2tta into c\u00f3rso da stagi\u00f3n do 1983. In prin\u00e7\u00ecpio o coinvolg\u00e9iva s\u00e9gge de squ\u00e0ddre da-a S\u00e9rie A che da-a S\u00e9rie B ma, co-a crea\u00e7I\u00f3n do torn\u00eao de C\u00f3ppa It\u00e0lia de S\u00e9rie B, \u00f2ua \u00f2gni categor\u00eea a l'\u00e0 'n pr\u00f2pio torn\u00eao pi-\u00e2 c\u00f3ppa.\nD\u00f2ppo o 1983, a C\u00f3ppa It\u00e0lia a no l'\u00e9 st\u00e6ta asegn\u00e2 inte stagio\u00ecn 1996, 1997 e 2004, \u00f3ltre che inte qu\u00e9lla do 2020, co-o canpion\u00f2u ch'o l'\u00e9 st\u00e6to scancel\u00f2u apr\u00eauvo a-o scc\u00e9uppo da pandem\u00eea de COVID-19. In particol\u00e2, inte l'edi\u00e7i\u00f2n do 1996, l'\u00eaa acapit\u00f2u ch'a fo\u00eese zug\u00e2 s\u00f4lo a pr\u00ecmma de d\u00f4e semifin\u00e2le, co-e seg\u00f3nda ch'a l'\u00e9 st\u00e6ta rimand\u00e2 a l'\u00e0nno a vegn\u00ee. A \u00f2gni m\u00f2ddo, apr\u00eauvo a di c\u00e0ngi de squ\u00e0ddra di zugo\u00e9i, a v\u00e0rri infortun\u00e6 e pe 'n ric\u00f3rso da Subalcuneo c\u00f3ntra a man\u00eaa no go\u00e6i regol\u00e2re de ricuper\u00e2 a part\u00eea, a C\u00f3ppa It\u00e0lia 1996 a l'\u00e9 rest\u00e2 s\u00e9nsa 'n vincit\u00f4.\nPe c\u00f2ntra, inte l'\u00e0nno d\u00f2ppo, a C\u00f3ppa It\u00e0lia a no l'\u00e9 st\u00e6ta asegn\u00e2 d\u00e6to apr\u00eauvo a-a decix\u00f3n de tent\u00e2 'n n\u00eauvo scist\u00eama pe l'asegna\u00e7i\u00f3n da c\u00f3ppa, inandi\u00e2 c\u00f3mme 'n torn\u00eao a-o cord\u00ecn con zugo\u00e9i da t\u00f9tte d\u00f4e e s\u00e9rie magio\u00ee e con part\u00eee a-i 15 z\u00eaughi. A \u00f2gni m\u00f2ddo sta f\u00f3rmola chi a l'\u00e0 av\u00fbo cosc\u00ec p\u00f6co suc\u00e8sso da \u00ease f\u00eeto abandon\u00e2, s\u00e9nsa asegn\u00e2 d\u00f3nca o trof\u00eao de qu\u00e9llo \u00e0nno. In sci\u00e2 f\u00ecn, l'edi\u00e7i\u00f3n do 2004 a l'\u00e9 st\u00e6ta anul\u00e2 apr\u00eauvo a-a prez\u00e9nsa do canpion\u00f2u mondi\u00e2le di sp\u00f2rt sfer\u00ecstichi in It\u00e0lia, d\u00f3nde gh'\u00eaa v\u00e0rie part\u00eee de bal\u00f3n asc\u00ec.\nFon\u00e7ionam\u00e9nto.\nO regolam\u00e9nto da C\u00f3ppa It\u00e0lia o l'\u00e9 b\u00e9n b\u00e9n cangi\u00f2u co-o pas\u00e2 di \u00e0nni; seg\u00f3ndo a s\u00f2 f\u00f3rmola d'ancheu, pe qualific\u00e2se a-o torn\u00eao da C\u00f3ppa It\u00e0lia, 'na squ\u00e0ddra da m\u00e0scima s\u00e9rie a se d\u00eave trov\u00e2 inte unn-a de pr\u00ecmme \u00e9utto poxi\u00e7io\u00ecn da clasc\u00ecfica a-a f\u00ecn do g\u00ee\u00f3n d'and\u00e2ta da \"regular season\".\nE squ\u00e0ddre cosc\u00ec sele\u00e7ion\u00e6 v\u00eagnan d\u00f3nca inser\u00eee inte 'n tabel\u00f3n con part\u00eee a elimina\u00e7i\u00f3n dir\u00e9tta. I qu\u00e0rti de fin\u00e2le e-e d\u00f4e semifin\u00e2le s\u00f3n da zug\u00e2 into c\u00e0npo da squ\u00e0ddra m\u00eagio clasific\u00e2, pe c\u00f3ntra a fin\u00e2le a se d\u00eave tegn\u00ee inte 'n c\u00e0npo ne\u00f3tro."}
{"id": "30005", "revid": "12052", "url": "https://lij.wikipedia.org/wiki?curid=30005", "title": "C\u00f3ppa It\u00e0lia de S\u00e9rie B de bal\u00f3n", "text": "A C\u00f3ppa It\u00e0lia de S\u00e9rie B de bal\u00f3n a l'\u00e9 'na conpeti\u00e7i\u00f3n itali\u00e0nn-a de bal\u00f3n, \u00f2rganiz\u00e2 da-a Federa\u00e7i\u00f3n Itali\u00e0nn-a Bal\u00f3n (F.I.P.A.P, \"Federazione Italiana Pallapugno\") a part\u00ee da-o 2012 e ch'a se z\u00eauga co-ina cad\u00e9nsa ano\u00e2le.\nSt\u00f6ia.\nO torn\u00eao da C\u00f3ppa It\u00e0lia de bal\u00f3n, introd\u00fbto pi-\u00e2 pr\u00ecmma v\u00f2tta inte l'\u00e0nno 1983, o l'\u00eaa in prin\u00e7\u00ecpio \u00f9nico tra i canpion\u00e6 de d\u00f4e s\u00e9rie magio\u00ee, pigi\u00e0ndo de squ\u00e0ddre s\u00e9gge da-a s\u00e9rie A che da-a S\u00e9rie B. A \u00f2gni m\u00f2ddo, da-o 2012, s'\u00e9 dec\u00eezo d'inandi\u00e2 'n torn\u00eao spec\u00ecfico pe \u00f2gni categor\u00eea, separ\u00e0ndo i trof\u00eai, \u00e0nche se za inte l'\u00e0nno 2006 o l'\u00eaa st\u00e6to \u00f2rganiz\u00f2u 'n torn\u00eao de c\u00f3ppa dedic\u00f2u a-a S\u00e9rie B.\nInti \u00e0nni de as\u00e9nsa do torn\u00eao spec\u00ecfico pi-\u00e2 seg\u00f3nda s\u00e9rie e s\u00f2 squ\u00e0ddre po\u00e9ivan parte\u00e7ip\u00e2 a qu\u00e9llo de l'\u00f9nica C\u00f3ppa It\u00e0lia e, a desp\u00e6to da prez\u00e9nsa de forma\u00e7io\u00ecn da S\u00e9rie magi\u00f4, s\u00f3n ariv\u00e6 a-e fin\u00e2le pe b\u00e9n \u00e7\u00ecnque v\u00f2tte: \u00f6 s\u00e6 inti \u00e0nni 1990, 1994, 1998, 2005 e 2009.\nFon\u00e7ionam\u00e9nto.\nA C\u00f3ppa It\u00e0lia de S\u00e9rie B a l'\u00e9 'n torn\u00eao a elimina\u00e7i\u00f3n dir\u00e9tta zug\u00f2u da qu\u00e0ttro squ\u00e0ddre. E pr\u00ecmme d\u00f4e v\u00eagnan sele\u00e7ion\u00e6 a-a f\u00ecn do g\u00ee\u00f3n d'and\u00e2ta da \"regolar season\" da S\u00e9rie B, pigi\u00e0ndo qu\u00e9lle inta m\u00eagio poxi\u00e7i\u00f3n. Ci\u00f9 t\u00e0rdi, a-a f\u00ecn do g\u00ee\u00f3n de rit\u00f3rno, se p\u00ecggian e \u00e2tre d\u00f4e m\u00eagio squ\u00e0ddre che parte\u00e7ipi\u00e0n a-e semifin\u00e2le.\nT\u00f9tte e part\u00eee do torn\u00eao, d\u00f3nca s\u00e9gge e semifin\u00e2le che a fin\u00e2le, se d\u00eavan zug\u00e2 inte 'n c\u00e0npo ne\u00f3tro."}
{"id": "30006", "revid": "12052", "url": "https://lij.wikipedia.org/wiki?curid=30006", "title": "Superc\u00f3ppa itali\u00e0nn-a de bal\u00f3n", "text": "A Superc\u00f3ppa itali\u00e0nn-a a l'\u00e9 'na conpeti\u00e7i\u00f3n itali\u00e0nn-a de bal\u00f3n, \u00f2rganiz\u00e2 da-a Federa\u00e7i\u00f3n Itali\u00e0nn-a Bal\u00f3n (F.I.P.A.P, \"Federazione Italiana Pallapugno\") a part\u00ee da-o 1994 e ch'a se z\u00eauga co-ina cad\u00e9nsa ano\u00e2le.\nSt\u00f6ia.\nO trof\u00eao da Superc\u00f3ppa o l'\u00e9 st\u00e6to zug\u00f2u pi-\u00e2 pr\u00ecmma v\u00f2tta into 1994 ma o l'\u00e0 av\u00fbo cosc\u00ec p\u00f6co suc\u00e8sso da \u00ease inandi\u00f2u t\u00f3rna s\u00f4lo v\u00e0rri \u00e0nni d\u00f2ppo. Def\u00e6ti, a part\u00eea tra a vincitr\u00eexe da m\u00e0scima s\u00e9rie e qu\u00e9lla da C\u00f3ppa It\u00e0lia a l'\u00e9 st\u00e6ta zug\u00e2 a-i 8 d'arv\u00ee a R\u00f3mma, inte 'n c\u00e0npo da z\u00eaugo do bal\u00f3n e l\u00f3nxi da-o p\u00f9blico apascion\u00f2u de sta discipl\u00ecnn-a chi.\nPe de ci\u00f9, a Superc\u00f3ppa a no l'\u00e9 st\u00e6ta zug\u00e2 inte l'\u00e0nno 2020 apr\u00eauvo a-o scc\u00e9uppo da pandem\u00eea de COVID-19 e, p\u00ee-a m\u00e6xima rax\u00f3n, a no l'\u00e9 st\u00e6ta inandi\u00e2 m\u00e0nco inte l'\u00e0nno a vegn\u00ee, d\u00e6to ch\u00f2-u canpion\u00f2u e a C\u00f3ppa It\u00e0lia \u00eaan st\u00e6ti scancel\u00e6 asc\u00ec.\nFon\u00e7ionam\u00e9nto.\nO trof\u00eao o v\u00eagne de s\u00f2lito asegn\u00f2u a-o prin\u00e7\u00ecpio da stagi\u00f3n, qu\u00e0rche gi\u00f3rno pr\u00ecmma ch'a com\u00e9nse a \"regular season\", co-ina g\u00e2ra \u00f9nica tra e squ\u00e0ddre ch'\u00e0n go\u00e2gn\u00f2u o canpion\u00f2u de S\u00e9rie A e a C\u00f3ppa It\u00e0lia into c\u00f3rso da stagi\u00f3n pas\u00e2. O c\u00e0npo de z\u00eaugo pe sta part\u00eea chi o l'\u00e9 de s\u00f2lito qu\u00e9llo di canpio\u00ecn d'It\u00e0lia.\nInto c\u00e2xo a m\u00e6xima squ\u00e0ddra a l'\u00e0gge go\u00e2gn\u00f2u s\u00e9gge o t\u00ectolo chi-\u00e2 c\u00f3ppa, a s\u00f2 sfid\u00e0nte a sai\u00e2 l'\u00e2tra final\u00ecsta da C\u00f3ppa It\u00e0lia. A Superc\u00f3ppa a l'\u00ecntra do t\u00f9tto in pos\u00e9sso de 'na socj\u00eat\u00e6 s\u00f4lo d\u00f2ppo av\u00e9il\u00e0 go\u00e2gn\u00e2 pe tr\u00e9i v\u00f2tte, inpr\u00e9iza che pe \u00f2ua a l'\u00e9 ariesc\u00eea s\u00f4lo a-a Subalcuneo, a-a Canalese e a l'Albese."}
{"id": "30010", "revid": "10132", "url": "https://lij.wikipedia.org/wiki?curid=30010", "title": "Izoa Genovesa", "text": "L\u2019\u00cezoa Genovesa (in spagn\u00f2llo \"Isla Genovesa\", in ingl\u00e9ize \"Tower Island\") a l\u2019\u00e9 \u2019n vulc\u00e0n a sc\u00f9ddo inte \u00cezoe Gal\u00e0pagos (Ecuad\u00f2r), inte l\u2019\u00d2c\u00e8ano Pac\u00ecfico de lev\u00e0nte. L\u2019\u00eezoa a l\u2019\u00e9 grande qu\u00e6xi 14 chil\u00f2metri quadr\u00e2ti e a s\u00f2 alt\u00e9ssa m\u00e0scima a l\u2019\u00e9 de 64 m\u00eatri. L\u2019\u00eezoa, a f\u00f3rma de f\u00e6ro de cav\u00e0llo, a gh\u2019\u00e0 \u2019na caldera vulc\u00e0nica (\u2019na c\u00f3nca \u00f2cup\u00e2 da \u2019n l\u00e2go) \u2019na mi\u00e2gia da qu\u00e6 a l\u2019\u00e9 deru\u00e2 e a l\u2019\u00e0 form\u00f2u a Grande B\u00e2ia de Darwin, con de scug\u00eae t\u00f9tto in g\u00eeo. Into c\u00e9ntro gh\u2019\u00e9 o l\u00e2go d\u2019\u00e6goa s\u00e2 Arcturus, a qu\u00e6 z\u00f3tta a gh\u2019\u00e0 \u2019n pit\u00ecn m\u00eano de 6.000 \u00e0nni. Scib\u00e9n che no s\u2019areg\u00f2rdan eru\u00e7io\u00ecn st\u00f2riche in sce l\u2019\u00eezoa Genovesa, in sc\u00ee fi\u00e0nchi do vulc\u00e0n gh\u2019\u00e9 de co\u00ea de l\u00e2va as\u00e6 rec\u00e9nti.\nO n\u00f3mme spagn\u00f2llo ofi\u00e7i\u00e2 de Genovesa o ne v\u00e9n da-a \u00e7it\u00e6 de Z\u00eana, in \u00f6n\u00f4 do Crist\u00f2ffa Col\u00f3nbo. O n\u00f3mme ingl\u00e9ize \u201cTower\u201d o l\u2019\u00e9 qu\u00e6xi de seg\u00fbo l\u2019altera\u00e7i\u00f3n de \u201cDownes\u201d. A poxi\u00e7i\u00f3n de l\u2019\u00eezoa a l\u2019\u00e9 st\u00e6ta segnal\u00e2 da-o John Downes capit\u00e0nio do b\u00e0rco USS Essex inte l\u2019\u00e0nno 1813, inta go\u00e6ra do 1812. e o n\u00f3mme \u201cDowers\u2019s\u201d o l\u2019\u00e9 conp\u00e0rso into 1815, de seg\u00fbo scriv\u00e9ndo m\u00e2 o n\u00f3mme Downes. Pas\u00e0ndo da \u201cDowers\u2019s\u201d, \u201cDowers\u201d, e \u201cTower\u2019s\u201d, in sci\u00e2 f\u00ecn da-o 1841 l\u2019\u00e9 st\u00e6to scr\u00eeto \u201cTower\u201d in sc\u00ea c\u00e0rte gi\u00f6gr\u00e0fiche de l\u2019Amirali\u00e2to Brit\u00e0nico.\nF\u00e0ona\nSt\u2019\u00eezoa chi a l\u2019\u00e9 conosci\u00fba c\u00f3mme L\u2019\u00cezoa di \u00d6x\u00e9lli, perch\u00e9 a l\u2019\u00e9 p\u00ecnn-a de \u2019na gr\u00e0n quantit\u00e6 d\u2019\u00f6x\u00e9lli de t\u00f9tte e r\u00e0zze. Gh\u2019\u00e9 \u2019n m\u00f9ggio de freg\u00e0dde e o l\u2019\u00e9 o m\u00eagio p\u00f2sto de l\u2019arcip\u00e9lago pe v\u00e9dde a S\u00f4la da-i p\u00ea r\u00f3sci (Sula Sula), a S\u00f4la de Nazca (Sula granti), l\u2019\u00d6chin c\u00f4a de rondan\u00ecnn-a (Creagrus furcatus), l\u2019\u00d6x\u00e9llo de tenp\u00e8ste (Hydro bates pelagicus), o Frengu\u00e9llo de Darwin (Fring\u00eclla Darwin) e o T\u00f3rdo pic\u00ecn (Mimus parvulus).\nO P\u00e0sso Prince Philip o l\u2019\u00e9 \u2019n sent\u00ea straorden\u00e2io into m\u00eazo da col\u00f2nia di \u00f6x\u00e9lli de m\u00e2 p\u00ecn de v\u00ectta, s\u00f3rvia \u2019na scug\u00eaa \u00e8rta 25 m\u00eatri. In \u00e7\u00ecmma a p\u00ecsta a cont\u00ecnoa inte l\u2019entrot\u00e6ra in m\u00eazo a \u00e2tre col\u00f2nie d\u2019\u00f6x\u00e9lli inte \u2019n b\u00f2sco pic\u00ecn d\u2019\u00e8rboi de l\u00e9gno s\u00e0nto. A p\u00ecsta a proc\u00fba asc\u00ec \u2019na v\u00ecsta da cian\u00fba p\u00ecnn-a de r\u00f2cce. I \u00d6x\u00e9lli de tenp\u00e8ste chi s\u00f3n \u2019na r\u00e0zza do t\u00f9tto desp\u00e6gia da \u00f2gni \u00e2tra into m\u00f3ndo perch\u00e9 s\u00f3n b\u00e9n b\u00e9n at\u00eeve into gi\u00f3rno. Pe sghind\u00e2 i predato\u00ee, l\u00f4 t\u00f3rnan inti s\u00f2 n\u00eei s\u00f4lo de n\u00e9utte.\nAnche e iguane de m\u00e2 ci\u00f9 pic\u00ecnn-e v\u00eevan chi.\nDem\u00f4e\nInta B\u00e2ia de Darwin l\u2019\u00e9 posc\u00ecbile inm\u00e8rzise l\u00f3ngo a mi\u00e2gia int\u00e8rna \u00f2 l\u00f3ngo qu\u00e9lla est\u00e8rna meno prot\u00e8tta. \u2019N\u2019\u00e2tra poscibilit\u00e6 a l\u2019\u00e9 qu\u00e9lla de inm\u00e8rzise a-o de f\u00eaua do vulc\u00e2n atrav\u00e8rso e can\u00e6 da Caldera."}
{"id": "30011", "revid": "12052", "url": "https://lij.wikipedia.org/wiki?curid=30011", "title": "Par\u00f2cchie da diocexi de Arbenga e Impeia", "text": "E parocchie da Diocexi d'Arbenga-Impeia sun 163 distribu\u00ece int'ina z\u00f2na ch'a cumprende i cum\u00fci da parte ci\u00fc a punente da pruvinsa de Savuna e da parte ci\u00fc a levante de quella de Impeia in sce 'na superficcie de 979 km qu\u00e0ddri, cun 173.000 abitanti. A magiur\u00e0nsa de queste (86), se tr\u00f6va inta parte imperi\u00e9se, m\u00e8ntre e restanti 77 inte quella savunese."}
{"id": "30015", "revid": "12052", "url": "https://lij.wikipedia.org/wiki?curid=30015", "title": "Di\u00f2cexi de Arb\u00e9nga-Inp\u00e9ria", "text": ""}
{"id": "30016", "revid": "1211", "url": "https://lij.wikipedia.org/wiki?curid=30016", "title": "Organiza\u00e7ion d'e Na\u00e7ioin Un\u00efe", "text": ""}
{"id": "30019", "revid": "12052", "url": "https://lij.wikipedia.org/wiki?curid=30019", "title": "SpongeBob SquarePants", "text": "SpongeBob SquarePants (\u00f6 s\u00e6 SpongeBob Br\u00e2ghe Quadr\u00e2te, ciam\u00e2 s\u00f4lo SpongeBob asc\u00ec) a l'\u00e9 'na s\u00e9rie de carto\u00ecn anim\u00e6 americ\u00e0nn-a ch'a l'\u00e9 st\u00e6ta cre\u00e2 da l'animat\u00f4 e divulgat\u00f4 scent\u00ecfico Stephen Hillenburg pi-\u00e2 socj\u00eat\u00e6 Nickelodeon. A s\u00e9rie a c\u00f3nta e avent\u00fbe do protagon\u00ecsta, 'na sp\u00f3nzia, e di s\u00f2 am\u00eexi, abit\u00e0nti de 'na \u00e7it\u00e6 sotomar\u00ecnn-a de fantax\u00eea ciam\u00e2 Bikini Bottom.\nTra e s\u00e9rie anim\u00e6 americ\u00e0nn-e a l'\u00e9 a qu\u00ecnta ci\u00f9 v\u00eagia e, apr\u00eauvo a-o s\u00f2 gr\u00e0nde suc\u00e8sso, s'\u00e9 svilup\u00f2u 'n inport\u00e0nte \"franchise\" a l\u00ea lig\u00f2u. Tra i carto\u00ecn trasm\u00ecssi in sce Nickelodeon, a l'\u00e9 qu\u00e9lla co-o ci\u00f9 \u00e8rto \u00ecndice de asc\u00f3lto; pe de ci\u00f9, co-i 13 mili\u00e0rdi de d\u00f2lari de ric\u00e2vi ch'a l'\u00e0 gener\u00f2u inte l'\u00e0nno 2019, a l'\u00e9 in asol\u00fbto a propi\u00eat\u00e6 ci\u00f9 redit\u00ec\u00e7ia pi-\u00e2 Paramount Consumer Products."}
{"id": "30020", "revid": "12052", "url": "https://lij.wikipedia.org/wiki?curid=30020", "title": "SpongeBob", "text": ""}
{"id": "30026", "revid": "12052", "url": "https://lij.wikipedia.org/wiki?curid=30026", "title": "Villa Gruber De Mari", "text": ""}
{"id": "30027", "revid": "12052", "url": "https://lij.wikipedia.org/wiki?curid=30027", "title": "V\u00eclla Gruber", "text": ""}
{"id": "30028", "revid": "12052", "url": "https://lij.wikipedia.org/wiki?curid=30028", "title": "V\u00eclla De M\u00e2i de Castel\u00e9tto", "text": ""}
{"id": "30029", "revid": "12052", "url": "https://lij.wikipedia.org/wiki?curid=30029", "title": "Sch\u00eaua S\u00e0n P\u00f2ulo de Castel\u00e9tto", "text": "A sch\u00eaua S\u00e0n P\u00f2ulo a l'\u00e9 'n instit\u00fbto scol\u00e0stico p\u00f9blico da \u00e7it\u00e6 de Z\u00eana ch'o se tr\u00eauva into quart\u00ea de Castel\u00e9tto. St'instit\u00fbto chi o conpr\u00e9nde 'na sch\u00eaua pe l'inf\u00e0n\u00e7ia, e-element\u00e2ri e-e m\u00e9die. A sch\u00eaua S\u00e0n P\u00f2ulo a l'\u00e9 st\u00e6ta fond\u00e2 inte l'\u00e0nno 1893 da-a S\u00e0nta Fran\u00e7\u00e9sca Sav\u00e9rio Cabr\u00ecn, co-a pr\u00ecmma s\u00eade ch'a l'\u00eaa inte Str\u00e0dda Pal\u00e8stro, inandi\u00e2 c\u00f3mme 'n col\u00eagio priv\u00f2u con m\u00eazo conv\u00ectto, e p\u00f6i stramu\u00e2 into 1917 inte l'ar\u00e9nte V\u00eclla Acquar\u00f3n. In sci\u00e2 f\u00ecn, da-o 1938, a s\u00f2 s\u00eade a l'\u00e9 divent\u00e2 o pal\u00e0\u00e7io d'ancheu, ch'o l'\u00eaa in prin\u00e7\u00ecpio 'na dipend\u00e9nsa da v\u00eclla a qu\u00e9sta coleg\u00e2 co-in t\u00f9nel.\nO cazam\u00e9nto da sch\u00eaua, ins\u00e9mme a-a g\u00eaxa de S\u00e0n P\u00f2ulo e a v\u00e0rri pal\u00e0\u00e7\u00e7i resciden\u00e7i\u00e2li, o l'\u00e9 st\u00e6to ti\u00f2u sci\u00f9 seg\u00f3ndo o st\u00eele ra\u00e7ion\u00e2le di \u00e0nni '30 do s\u00e9colo XX inte l'\u00e0nbito de 'n prog\u00e8tto d'espansci\u00f3n urban\u00ecstica tra a p\u00e0rte ci\u00f9 \u00e2ta de Str\u00e0dda Acquar\u00f3n, Str\u00e0dda Fran\u00e7\u00e9sca Cabr\u00ecn, Str\u00e0dda Ant\u00f6nio Cr\u00f2cco e Str\u00e0dda Feder\u00eego Dop\u00ecn. Inta seg\u00f3nda meit\u00e6 de qu\u00e9llo s\u00e9colo gh'\u00e9 st\u00e6to o pas\u00e0ggio da sch\u00eaua a-a propi\u00eat\u00e6 p\u00f9blica.\nSt\u00f6ia.\nA sch\u00eaua a l'\u00e0 f\u00e6to stram\u00fbo a Castel\u00e9tto inte l'\u00e0nno 1917, \u00f6 s\u00e6 qu\u00e0nde e m\u00f3neghe Miscion\u00e2ie do S\u00e2cro Cheu do Segn\u00f4 da S\u00e0nta Fran\u00e7\u00e9sca Sav\u00e9rio Cabr\u00ecn \u00e0n acat\u00f2u a V\u00eclla Acquar\u00f3n, p\u00f6i rinomin\u00e2 V\u00eclla M\u00e0ddre Cabr\u00ecn in \u00f6n\u00f4 da s\u00f2 fondatr\u00eexe, m\u00f2rta inte qu\u00e9llo \u00e0nno. D\u00f3nca, gh'\u00e9 st\u00e6to chi stramu\u00f2u o col\u00eagio scol\u00e0stico con m\u00eazo conv\u00ectto fond\u00f2u pr\u00f2pio da-a s\u00e0nta e che, sc\u00ecnn-a da-o 1893, o l'\u00eaa inte Str\u00e0dda Pal\u00e8stro.\nInte l'\u00e0nno 1931, a diret\u00f4a da sch\u00eaua a l'\u00eaa divent\u00e2 a m\u00f3nega Fran\u00e7\u00e9sca Sav\u00e9rio Sav\u00f3nn-a, ch'a l'\u00e0 port\u00f2u l'instit\u00fbto a svilup\u00e2se c\u00f3mme un di ci\u00f9 avox\u00e6 da \u00e7it\u00e6. Into 1934 gh'\u00e9 st\u00e6to 'n gr\u00e0nde anpliam\u00e9nto de l'instit\u00fbto co-a realiza\u00e7i\u00f3n de 'n seg\u00f3ndo cazam\u00e9nto in st\u00eele ra\u00e7ion\u00e2le in sce l'\u00e2tro fi\u00e0nco da Mont\u00e2 Bach\u00e9rnia, s\u00f4via a-a g\u00eaxa e conv\u00e9nto de Sant'\u00c0nna e da-ar\u00e9nte a-a sta\u00e7i\u00f3n de m\u00f3nte de l'ascens\u00f4 Mag\u00e9nta-Cr\u00f2cco, conplet\u00f2u into 1933. Into 1935 l'instit\u00fbto o l'\u00e0 \u00f2tegn\u00fbo o riconoscim\u00e9nto do t\u00ectolo de lic\u00eao.\nCo-o scc\u00e9uppo da Seg\u00f3nda Go\u00e6ra Mondi\u00e2le, a sch\u00eaua a l'\u00e9 st\u00e6ta tenporaniam\u00e9nte abandon\u00e2 da-e m\u00f3neghe, co-o cazam\u00e9nto ch'o l'\u00e9 st\u00e6to in p\u00e0rte danez\u00f2u inti bonbardam\u00e9nti a\u00e9rei da \u00e7it\u00e6. Za into 1945 s\u00f3n st\u00e6ti inandi\u00e6 i trav\u00e0ggi pi-\u00e2 ref\u00e6ta de strut\u00fbe, co-a sch\u00eaua ch'a l'\u00e9 st\u00e6ta f\u00eeto riav\u00e8rta.\nInta seg\u00f3nda meit\u00e6 do N\u00eauve\u00e7\u00e9nto o cazam\u00e9nto prin\u00e7ip\u00e2, \u00f6 s\u00e6 l'ecs V\u00eclla Acquar\u00f3n, o l'\u00e9 st\u00e6to vend\u00fbo a di priv\u00e6 \u00e7itad\u00ecn, vegn\u00ecndo trasform\u00f2u inte 'n condom\u00ecnio resciden\u00e7i\u00e2le. O pal\u00e0\u00e7io di \u00e0nni tr\u00e9nta e o t\u00f2cco de p\u00e0rco a lev\u00e0nte da Mont\u00e2 Bach\u00e9rnia s\u00f3n st\u00e6ti pe c\u00f3ntra \u00e7ed\u00fbi a-o Com\u00f9n, divent\u00e0ndo a s\u00eade de l'ato\u00e2le sch\u00e8ua S\u00e0n P\u00f2ulo, conosci\u00fba c\u00f3mme instit\u00fbto conprensc\u00eevo Castel\u00e9tto asc\u00ec."}
{"id": "30031", "revid": "12052", "url": "https://lij.wikipedia.org/wiki?curid=30031", "title": "C\u00f3rso Solfer\u00ecn (Z\u00eana)", "text": "C\u00f3rso Solfer\u00ecn o l'\u00e9 'na str\u00e0dda de Z\u00eana, p\u00e0rte da cosc\u00ec d\u00eeta Circonvala\u00e7i\u00f3n a M\u00f3nte. Sta str\u00e0dda chi, ch'a p\u00eegia o s\u00f2 n\u00f3mme da-o com\u00f9n in prov\u00ecnsa de M\u00e0ntova d\u00f3nde gh'\u00e9 st\u00e6ta conbat\u00fba 'na fam\u00f4za bat\u00e0ggia, a col\u00eaga, a lev\u00e0nte, C\u00f3rso C\u00e0rlo Armel\u00ecn (ch'o l'incom\u00e9nsa in corispond\u00e9nsa da Ci\u00e0ssa de S\u00e0n Bertom\u00ea di Arm\u00eani) e, a pon\u00e9nte, C\u00f3rso Mag\u00e9nta (ch'o l'incom\u00e9nsa in corispond\u00e9nsa de l'incr\u00f4xo co-a Mont\u00e2 da Mad\u00f2nna da Sanit\u00e6).\nSt\u00f6ia.\nC\u00f3rso Solfer\u00ecn o l'\u00e9 st\u00e6to realiz\u00f2u tra a f\u00ecn do s\u00e9colo XIX e o prin\u00e7\u00ecpio do s\u00e9colo XX pe serv\u00ee 'n'\u00e0rea de n\u00eauva espansci\u00f3n urb\u00e2na e, inte l'\u00e0nbito da Circonvala\u00e7i\u00f3n, pe coleg\u00e2 e d\u00f4e estremit\u00e6 da \u00e7it\u00e6 s\u00e9nsa pas\u00e2 p\u00f2-u s\u00f2 c\u00e9ntro.\nCo-a s\u00f2 costru\u00e7i\u00f3n l'\u00e9 st\u00e6to caci\u00f2u zu 'n t\u00f2cco de l'ant\u00eego cond\u00fbto de Z\u00eana, in p\u00e0rte riadat\u00f2u a str\u00e9ito pas\u00e0ggio pedon\u00e2le conosci\u00fbo co-o n\u00f3mme de P\u00e0sso do Cond\u00fbto, paral\u00e9llo a C\u00f3rso Solfer\u00ecn. Def\u00e6ti, inta mi\u00e2gia ch'a l'ar\u00eaze o colegam\u00e9nto pedon\u00e2le tra l'estremit\u00e6 de pon\u00e9nte do P\u00e0sso do Cond\u00fbto e o marciap\u00ea de C\u00f3rso Solfer\u00ecn, se p\u00eauan anc\u00f3n v\u00e9dde e arc\u00e2te de 'n ant\u00eego p\u00f3nte can\u00e2, co-i s\u00f2 r\u00e8sti che s\u00f3n pi-\u00e2 ci\u00f9 p\u00e0rte cov\u00e8rti da-a str\u00e0dda mod\u00e8rna.\nP\u00f6co d\u00f2ppo l'avert\u00fba de sta str\u00e0dda chi, tra o 1895 e o 1896, l'\u00eaa st\u00e6ta realiz\u00e2 'na l\u00ecnia di tranv\u00e0i da p\u00e0rte da SFEF (Socj\u00eat\u00e6 de Ferov\u00eee El\u00e9triche e Funicol\u00e2re) che, an\u00e0ndo apr\u00eauvo a-o cam\u00ecn da circonvala\u00e7i\u00f3n, a pas\u00e2va pe C\u00f3rso Solfer\u00ecn asc\u00ec. A l\u00ecnia di tranv\u00e0i a l'\u00e9 st\u00e6ta in sci\u00e2 f\u00ecn desmantel\u00e2 into seg\u00f3ndo d\u00f2ppo go\u00e6ra e sostito\u00eea da-o trasp\u00f2rto p\u00f9blico in sce g\u00f3mma.\nDescri\u00e7i\u00f3n.\nA tab\u00e9lla chi de s\u00f3tta a cont\u00eagne t\u00f9tti i sc\u00eeti d'inter\u00e9sse che s'av\u00e0nsan in sce C\u00f3rso Solfer\u00ecn. Into r\u00e8sto di n\u00f9meri c\u00ecvichi gh'\u00e9 sorviat\u00f9tto di cazam\u00e9nti resciden\u00e7i\u00e2li t\u00ee\u00e6 sci\u00f9 tra a f\u00ecn do s\u00e9colo XIX e o prin\u00e7\u00ecpio de qu\u00e9llo sucesc\u00eevo.\nComunica\u00e7io\u00ecn.\nA str\u00e0dda a l'\u00e9 coleg\u00e2 da-e cori\u00eare do trasp\u00f2rto p\u00f9blico loc\u00e2le de l'AMT de l\u00ecnie 36, 36/ e 606 che, pas\u00e0ndo pi-\u00e2 Circonvala\u00e7i\u00f3n, col\u00eagan e-estremit\u00e6 do c\u00e9ntro da \u00e7it\u00e6. In particol\u00e2, in sce C\u00f3rso Solfer\u00ecn gh'\u00e9 a ferm\u00e2ta de:"}
{"id": "30033", "revid": "12052", "url": "https://lij.wikipedia.org/wiki?curid=30033", "title": "V\u00eclla Cr\u00f4xe (Castel\u00e9tto, Z\u00eana)", "text": "A V\u00eclla Cr\u00f4xe a l'\u00e9 'na v\u00eclla de Z\u00eana ch'a se tr\u00eauva a-o c\u00ecvico 31 de C\u00f3rso Solfer\u00ecn, into quart\u00ea de Castel\u00e9tto. A l'\u00e9 st\u00e6ta costro\u00eea into s\u00e9colo XVIII c\u00f3mme v\u00eclla s\u00f9b-urb\u00e2na inta z\u00f6na tra e mont\u00e6 de Sant'\u00c0nna e de S\u00e0n Roch\u00ecn serv\u00eea da-o cond\u00fbto st\u00f2rico de Z\u00eana, \u00f2ua p\u00e0rte do c\u00e9ntro da \u00e7it\u00e6 apr\u00eauvo a l'espansci\u00f3n urban\u00ecstica do s\u00e9colo XIX.\nDescri\u00e7i\u00f3n.\nA v\u00eclla a l'\u00e0 'na strut\u00fba a f\u00f3rma de \"L\" e, inti s\u00f2 do\u00ee prosp\u00e8tti, a l'\u00e0 de l\u00f6gie a \u00e0ngolo. A s\u00f2 faci\u00e2ta a cons\u00e8rva e pit\u00fbe e-e partit\u00fbe architet\u00f2niche \u00f2rigin\u00e2li. A l'\u00e9 coleg\u00e2 a-o s\u00f2 giard\u00ecn co-\u00eena strut\u00fba elabor\u00e2 f\u00e6ta in st\u00eele \"rococ\u00f2\", dot\u00e2 de 'n ninf\u00eao e de 'na scain\u00e2. O p\u00e0rco o conf\u00ecnn-a v\u00e8rso n\u00f2rd con qu\u00e9llo da v\u00eclla Gruber De M\u00e2i e, pr\u00ecmma do pas\u00e0ggio da Circonvala\u00e7i\u00f3n a M\u00f3nte, o l'\u00e9 b\u00e9n b\u00e9n ci\u00f9 gr\u00e0nde. P\u00f2-u p\u00e0rco gh'\u00e9 asc\u00ec 'n'intr\u00e2 later\u00e2le in sci\u00e2 Mont\u00e2 da Mad\u00f2nna da Sanit\u00e6.\nA v\u00eclla a l'\u00e9 st\u00e6ta restaor\u00e2 inti pr\u00ecmmi \u00e0nni 2000 e, d'ancheu, a l'\u00e9 d\u00eauvi\u00e2 c\u00f3mme rescid\u00e9nsa priv\u00e2."}
{"id": "30034", "revid": "12552", "url": "https://lij.wikipedia.org/wiki?curid=30034", "title": "0182", "text": "U 0182 u l'\u00e8 in pref\u00ecssu telefonicu itali\u00e0n, ch'u curispunde au distr\u00e9ttu d'Arb\u00e9nga, fax\u00e8nte parte du cumpartimentu de Zena.\nU distr\u00e9ttu u cunfina a n\u00f2rd cun qu\u00e9llu de Munduv\u00ec (0174), a punente cun qu\u00e9llu de Savuna (019) e a levante cun qu\u00e9llu de Imp\u00e9ia (0183).\nCum\u00fci e z\u00f4ne luc\u00e2li.\nIntu distr\u00e9ttu e sun cumpr\u00e9se tr\u00e9i z\u00f4ne luc\u00e2li, ch'i curispunden a A(r)\u00e0sce, Arbenga e U Sej\u00e2.\nCumplescivamente vegne cuv\u00e8rti i cum\u00fci de:"}
{"id": "30035", "revid": "12052", "url": "https://lij.wikipedia.org/wiki?curid=30035", "title": "Uspi\u00e2 Evang\u00e9lico Interna\u00e7ion\u00e2le", "text": "L'Uspi\u00e2 Evang\u00e9lico Interna\u00e7ion\u00e2le (asc\u00ec s\u00f4lo Uspi\u00e2 Evang\u00e9lico e in s\u00eegla, da l'itali\u00e0n, OEI) o l'\u00e9 'n \u00e9nte eclesi\u00e0stico de Z\u00eana riconosci\u00fbo a liv\u00e9llo civ\u00eele asc\u00ec. L'\u00e9nte o l'\u00e0 in gesti\u00f3n d\u00f4e strut\u00fbe sanit\u00e2ie inta \u00e7it\u00e6: \u00f3ltre a-a s\u00f2 s\u00eade st\u00f2rica, \u00f6 s\u00e6 l'uspi\u00e2 into quart\u00ea de Castel\u00e9tto, o gest\u00ecsce 'na strut\u00fba a \u00d4tri asc\u00ec.\nSt\u00f6ia.\nA costru\u00e7i\u00f3n de 'n uspi\u00e2 evang\u00e9lico a Z\u00eana a l'\u00eaa divent\u00e2 neces\u00e2ia apr\u00eauvo a-a prez\u00e9nsa de 'n'inport\u00e0nte comunit\u00e6 de ste confescio\u00ecn chi, ch'a s'\u00eaa svilup\u00e2 pe m\u00eazo di com\u00e8rci con l'Eor\u00f6pa do n\u00f2rd e ch'a l'\u00e0iva di probl\u00eami a serv\u00eese de strut\u00fbe exist\u00e9nti a l'\u00e9poca. Co-o scc\u00e9uppo de 'n'epidem\u00eea de c\u00f2lera a-o prin\u00e7\u00ecpio de s\u00e9colo XIX, pe evit\u00e2 e prescio\u00ecn di cat\u00f2lichi l'\u00e9 st\u00e6to form\u00f2u into 1856 'n comit\u00e2to di raprezent\u00e0nti de \u00e7\u00ecnque g\u00eaxe evang\u00e9liche che inte qu\u00e9lli \u00e0nni \u00eaan a Z\u00eana, \u00f6 s\u00e6 Anglic\u00e0nn-a ingl\u00e9ize, Presbiter\u00e0nn-a scos\u00e9ize, Riform\u00e2 sv\u00ecsera e Vald\u00e9ize itali\u00e0nn-a, ch'\u00e0n sotoscr\u00eeto 'na diciara\u00e7i\u00f3n com\u00f9n pe inpegn\u00e2se a-a realiza\u00e7i\u00f3n de 'n uspi\u00e2 evang\u00e9lico.\nA pr\u00ecmma s\u00eade de l'uspi\u00e2 protest\u00e0nte a l'\u00e9 st\u00e6ta alest\u00eea inte l'\u00e0nno d\u00f2ppo in sci\u00e2 Mont\u00e2 de S\u00e0n G\u00eaumo, a-o c\u00ecvico 75, con \u00f9nze p\u00f2sti pe-i mar\u00f2tti. Into 1861, a l'aministra\u00e7i\u00f3n da g\u00eaxa a l'\u00e0 incomens\u00f2u a parte\u00e7ip\u00e2 a G\u00eaxa L\u00ecbera itali\u00e0nn-a asc\u00ec. Into 1867 l'Uspi\u00e2 o l'\u00e0 f\u00e6to stram\u00fbo inte Pal\u00e0\u00e7io M\u00f2rro, a l'\u00e9poca co-o c\u00ecvico in sce Ci\u00e0ssa S\u00e0n Bertom\u00ea di Arm\u00eani e che \u00f2ua o s'av\u00e0nsa in sci\u00e2 p\u00e0rte de d'\u00e2to da Mont\u00e2 de S\u00e0n Roch\u00ecn (ci\u00f9 t\u00e0rdi l'\u00e9 st\u00e6ta realiz\u00e2 'n'intr\u00e2 pedon\u00e2le da C\u00f3rso Solfer\u00ecn). Do\u00ee \u00e0nni d\u00f2ppo, inte l'aministra\u00e7i\u00f3n de l'Uspi\u00e2 a l'\u00e9 intr\u00e2 a G\u00eaxa Luter\u00e0nn-a ted\u00e9sca asc\u00ec. Into 1871, chinz'\u00e0nni d\u00f2ppo a s\u00f2 fonda\u00e7i\u00f3n, s'\u00e9 dec\u00eezo de d\u00e2 \u00f2spitalit\u00e6 a pa\u00e7i\u00e9nti de t\u00f9tte e confescio\u00ecn religi\u00f4ze e no s\u00f4lo a-i protest\u00e0nti, in m\u00f2ddo per\u00f2 da tutel\u00e2 do t\u00f9tto a libert\u00e6 de consc\u00e9nsa, viet\u00e0ndo d\u00f3nca \u00f2gni f\u00f3rma de prozelit\u00ecsmo.\nCo-o r\u00eagio decr\u00e9tto n. 1214 di 2 de m\u00e0rso do 1876, l'Uspi\u00e2 o l'\u00e9 st\u00e6to elev\u00f2u a \u00c9nte Mor\u00e2le, \u00f2tegn\u00ecndo d\u00f3nca a personalit\u00e6 giur\u00ecdica, f\u00e6to ch'o l'\u00e0 perm\u00ecsso ofi\u00e7ialm\u00e9nte a l'uspi\u00e2 de acat\u00e2 a s\u00f2 st\u00f2rica s\u00eade. Into 1932, a-o 75\u00eaximo anivers\u00e2io da s\u00f2 fonda\u00e7i\u00f3n, l'\u00c9nte o l'\u00e0 cangi\u00f2u o s\u00f2 n\u00f3mme da Uspi\u00e2 Protest\u00e0nte a Uspi\u00e2 Evang\u00e9lico Interna\u00e7ion\u00e2le (\"Ospedale Evangelico Internazionale\" in itali\u00e0n, in s\u00eegla OEI). Co-a Seg\u00f3nda Go\u00e6ra Mondi\u00e2le, apr\u00eauvo a-i d\u00e0nni caxon\u00e6 da 'n bonbardam\u00e9nto into 1942, l'uspi\u00e2 o l'\u00e9 st\u00e6to ser\u00f2u, arv\u00ecndo t\u00f3rna a-i 25 de m\u00e0rso do 1946. Into 1957 gh'\u00e9 st\u00e6to i festezam\u00e9nti pe-i pr\u00ecmmi \u00e7ent'\u00e0nni da strut\u00fba.\nD\u00f2ppo 'n per\u00eeodo de f\u00f3rte cresci\u00e0nsa, into 1969 l'\u00c9nte o l'\u00e9 st\u00e6to clasific\u00f2u c\u00f3mme \"Uspi\u00e2 gener\u00e2le de z\u00f6na\" e o l'\u00e0 cosc\u00ec incomens\u00f2u a s\u00f2 ativit\u00e6 into serv\u00ec\u00e7io sanit\u00e2io region\u00e2le, contrasegn\u00e2 da-a sotoscri\u00e7i\u00f3n, into 1985, do Protoc\u00f2llo d'Int\u00e9iza tra a T\u00f6a Vald\u00e9ize, in raprezent\u00e0nsa de G\u00eaxe fondatr\u00eexi, e a Regi\u00f3n Lig\u00f9ria. Qu\u00e0rche \u00e0nno d\u00f2ppo, into 1997, l'\u00e9 st\u00e6ta firm\u00e2 'na conven\u00e7i\u00f3n co-a Regi\u00f3n Lig\u00f9ria ch'a l'\u00e0 inser\u00eeo l'\u00c9nte inta programa\u00e7i\u00f3n de l'ASL 3 \"Zen\u00e9ize\". Into 1998, l'OEI o l'\u00e9 st\u00e6to inser\u00eeo inte l'Ordinam\u00e9nto Vald\u00e9ize c\u00f3mme instit\u00fbto out\u00f2nomo a stat\u00fbto speci\u00e2le, \u00f3ltre che c\u00f3mme \u00e9nte eclesi\u00e0stico s\u00e9nsa f\u00ecn de go\u00e2gno. L'OEI, into 2005, o l'\u00e9 st\u00e6to o pr\u00ecmmo uspi\u00e2 l\u00ecgure a \u00f2tegn\u00ee l'acreditam\u00e9nto institu\u00e7ion\u00e2le, \u00f6 s\u00e6 a poscibilit\u00e6 pe-e strut\u00fbe priv\u00e6 d'erog\u00e2 presta\u00e7io\u00ecn s\u00f2ccio-sanit\u00e2ie pe c\u00f3nto do serv\u00ec\u00e7io sanit\u00e2io region\u00e2le. Into 2006, l'\u00e9 st\u00e6to firm\u00f2u 'n protoc\u00f2llo de ci\u00f9 tra a T\u00f6a Vald\u00e9ize e a Regi\u00f3n Lig\u00f9ria, ch'o l'\u00e0 perm\u00ecsso de defin\u00ee m\u00eagio e rela\u00e7io\u00ecn tra i do\u00ee \u00e9nti.\nInto 2007, pe l'\u00f2cax\u00f3n di 150 \u00e0nni da-a fonda\u00e7i\u00f3n de l'uspi\u00e2, 'na n\u00eauva conven\u00e7i\u00f3n co-a Regi\u00f3n Lig\u00f9ria a l'\u00e0 in sci\u00e2 f\u00ecn riconosci\u00fbo l'\u00e9nte c\u00f3mme p\u00e0rte integr\u00e0nte do scist\u00eama sanit\u00e2io l\u00ecgure. Da-o m\u00e0zzo do 2011, inte l'\u00e0nbito di ac\u00f2rdi co-a Regi\u00f3n e l'ASL 3 \"Zen\u00e9ize\", l'uspi\u00e2 de Castel\u00e9tto o gest\u00ecsce 'na strut\u00fba a \u00d4tri asc\u00ec (scito\u00e2 into Cias\u00e2 Gian\u00e0sso), sc\u00eeto inport\u00e0nte pi-\u00e2 sanit\u00e6 do c\u00e9ntro-pon\u00e9nte de l'\u00e0rea metropolit\u00e0nn-a zen\u00e9ize.\nStrut\u00fbe e rep\u00e0rti.\nChi de s\u00f3tta gh'\u00e9 a l\u00ecsta di rep\u00e0rti de l'Uspi\u00e2 Evang\u00e9lico Interna\u00e7ion\u00e2le, spart\u00eei tra e d\u00f4e strut\u00fbe a Castel\u00e9tto e a \u00d4tri."}
{"id": "30036", "revid": "12052", "url": "https://lij.wikipedia.org/wiki?curid=30036", "title": "Uspi\u00e2 de Castel\u00e9tto", "text": ""}
{"id": "30037", "revid": "12052", "url": "https://lij.wikipedia.org/wiki?curid=30037", "title": "C\u00f3rso Mag\u00e9nta (Z\u00eana)", "text": "C\u00f3rso Mag\u00e9nta o l'\u00e9 'na str\u00e0dda de Z\u00eana, p\u00e0rte da cosc\u00ec d\u00eeta Circonvala\u00e7i\u00f3n a M\u00f3nte. Sta str\u00e0dda chi, ch'a p\u00eegia o s\u00f2 n\u00f3mme da-o com\u00f9n inta \u00e7it\u00e6 metropolit\u00e0nn-a de Mil\u00e0n d\u00f3nde gh'\u00e9 st\u00e6ta conbat\u00fba 'na fam\u00f4za bat\u00e0ggia, a col\u00eaga, a pon\u00e9nte, C\u00f3rso Pagan\u00ecn (ch'o l'incom\u00e9nsa in corispond\u00e9nsa da Mont\u00e2 de Sant'\u00c0nna) e, a lev\u00e0nte, C\u00f3rso Solfer\u00ecn (ch'o l'incom\u00e9nsa in corispond\u00e9nsa de l'incr\u00f4xo co-a Mont\u00e2 da Mad\u00f2nna da Sanit\u00e6).\nSt\u00f6ia.\nC\u00f3rso Mag\u00e9nta o l'\u00e9 st\u00e6to realiz\u00f2u tra a f\u00ecn do s\u00e9colo XIX e o prin\u00e7\u00ecpio do s\u00e9colo XX pe serv\u00ee 'n'\u00e0rea de n\u00eauva espansci\u00f3n urb\u00e2na e, inte l'\u00e0nbito da Circonvala\u00e7i\u00f3n, pe coleg\u00e2 e d\u00f4e estremit\u00e6 da \u00e7it\u00e6 s\u00e9nsa pas\u00e2 p\u00f2-u s\u00f2 c\u00e9ntro.\nP\u00f6co d\u00f2ppo l'avert\u00fba de sta str\u00e0dda chi, tra o 1895 e o 1896, l'\u00e9 st\u00e6ta realiz\u00e2 'na l\u00ecnia di tranv\u00e0i da p\u00e0rte da SFEF (Socj\u00eat\u00e6 de Ferov\u00eee El\u00e9triche e Funicol\u00e2re) che, an\u00e0ndo apr\u00eauvo a-o cam\u00ecn da circonvala\u00e7i\u00f3n, a pas\u00e2va pe C\u00f3rso Mag\u00e9nta asc\u00ec. A l\u00ecnia di tranv\u00e0i a l'\u00e9 st\u00e6ta in sci\u00e2 f\u00ecn desmantel\u00e2 into seg\u00f3ndo d\u00f2ppo go\u00e6ra e sostito\u00eea da-o trasp\u00f2rto p\u00f9blico in sce g\u00f3mma.\nDescri\u00e7i\u00f3n.\nA tab\u00e9lla chi de s\u00f3tta a cont\u00eagne t\u00f9tti i sc\u00eeti d'inter\u00e9sse che s'av\u00e0nsan in sce C\u00f3rso Mag\u00e9nta. Into r\u00e8sto di n\u00f9meri c\u00ecvichi gh'\u00e9 sorviat\u00f9tto di cazam\u00e9nti resciden\u00e7i\u00e2li t\u00ee\u00e6 sci\u00f9 tra a f\u00ecn do s\u00e9colo XIX e o prin\u00e7\u00ecpio de qu\u00e9llo sucesc\u00eevo. Pe de ci\u00f9, in sce C\u00f3rso Mag\u00e9nta s'av\u00e0nsan do\u00ee p\u00e0rchi p\u00f9blichi: s\u00e0iva a d\u00ee i Giard\u00ecn \u00c0ldo Acquar\u00f3n e i Giard\u00ecn Conbat\u00e9nti Ale\u00e6.\nComunica\u00e7io\u00ecn.\nA str\u00e0dda a l'\u00e9 coleg\u00e2 da-e cori\u00eare do trasp\u00f2rto p\u00f9blico loc\u00e2le de l'AMT de l\u00ecnie 36, 36/ e 606 che, pas\u00e0ndo pi-\u00e2 Circonvala\u00e7i\u00f3n, col\u00eagan e-estremit\u00e6 do c\u00e9ntro da \u00e7it\u00e6. In particol\u00e2, in sce C\u00f3rso Mag\u00e9nta gh'\u00e9 e tr\u00e6 ferm\u00e2te de:\nPe de ci\u00f9, a 'na d\u00eax\u00e9nn-a de m\u00eatri a s\u00f9d da ferm\u00e2ta de Mag\u00e9nta 1/Sant'\u00c0nna in sci\u00e2 Str\u00e0dda de Agost\u00ecn Bert\u00e2ni, gh'\u00e9 a sta\u00e7i\u00f3n de m\u00f3nte da funicol\u00e2re de Sant'\u00c0nna."}
{"id": "30038", "revid": "12052", "url": "https://lij.wikipedia.org/wiki?curid=30038", "title": "Santa M\u00e2ia", "text": "Santa M\u00e2ia (in itali\u00e0n: \"Santa Maria\") l'\u00e9 'na frasi\u00f3n ch'a f\u00f2 parte dei cum\u00fcne d' Arbea. A s'tr\u00f6va inta Prov\u00e9incia 'd Lisandria, inte l'\u00d2ta Val Burb\u00e0ia. A Santa M\u00e2ia u gh'\u00e9 14 abitanti. Cs\u00ec l\u00ec u s' p\u00f2rla inc\u00f9 ei ligure inta variante nuvaize."}
{"id": "30041", "revid": "12052", "url": "https://lij.wikipedia.org/wiki?curid=30041", "title": "C\u00f3rso Pagan\u00ecn (Z\u00eana)", "text": "C\u00f3rso Pagan\u00ecn o l'\u00e9 'na str\u00e0dda de Z\u00eana, p\u00e0rte da cosc\u00ec d\u00eeta Circonvala\u00e7i\u00f3n a M\u00f3nte. Sta str\u00e0dda chi, ch'a p\u00eegia o s\u00f2 n\u00f3mme da l'avox\u00f2u conpoxit\u00f4 zen\u00e9ize, a col\u00eaga, a pon\u00e9nte, C\u00f3rso Fir\u00e9nse (ch'o l'incom\u00e9nsa in corispond\u00e9nsa de Ci\u00e0ssa Gofr\u00eado V\u00eclla) e, a lev\u00e0nte, C\u00f3rso Mag\u00e9nta (ch'o l'incom\u00e9nsa in corispond\u00e9nsa da Mont\u00e2 de Sant'\u00c0nna).\nSt\u00f6ia.\nC\u00f3rso Pagan\u00ecn o l'\u00e9 st\u00e6to realiz\u00f2u tra a f\u00ecn do s\u00e9colo XIX e o prin\u00e7\u00ecpio do s\u00e9colo XX pe serv\u00ee 'n'\u00e0rea de n\u00eauva espansci\u00f3n urb\u00e2na e, inte l'\u00e0nbito da Circonvala\u00e7i\u00f3n, pe coleg\u00e2 e d\u00f4e estremit\u00e6 da \u00e7it\u00e6 s\u00e9nsa pas\u00e2 p\u00f2-u s\u00f2 c\u00e9ntro.\nP\u00f6co d\u00f2ppo l'avert\u00fba de sta str\u00e0dda chi, tra o 1895 e o 1896, l'\u00e9 st\u00e6ta realiz\u00e2 'na l\u00ecnia di tranv\u00e0i da p\u00e0rte da SFEF (Socj\u00eat\u00e6 de Ferov\u00eee El\u00e9triche e Funicol\u00e2re) che, an\u00e0ndo apr\u00eauvo a-o cam\u00ecn da circonvala\u00e7i\u00f3n, a pas\u00e2va pe C\u00f3rso Pagan\u00ecn asc\u00ec. A l\u00ecnia di tranv\u00e0i a l'\u00e9 st\u00e6ta in sci\u00e2 f\u00ecn desmantel\u00e2 into seg\u00f3ndo d\u00f2ppo go\u00e6ra e sostito\u00eea da-o trasp\u00f2rto p\u00f9blico in sce g\u00f3mma.\nDescri\u00e7i\u00f3n.\nA tab\u00e9lla chi de s\u00f3tta a cont\u00eagne t\u00f9tti i sc\u00eeti d'inter\u00e9sse che s'av\u00e0nsan in sce C\u00f3rso Mag\u00e9nta. Into r\u00e8sto di n\u00f9meri c\u00ecvichi gh'\u00e9 sorviat\u00f9tto di cazam\u00e9nti resciden\u00e7i\u00e2li t\u00ee\u00e6 sci\u00f9 tra a f\u00ecn do s\u00e9colo XIX e o prin\u00e7\u00ecpio de qu\u00e9llo sucesc\u00eevo, tra i qu\u00e6 gh'\u00e9 o pal\u00e0\u00e7io universcit\u00e2io a-o n\u00f9mero 3, diciar\u00f2u b\u00eane architet\u00f2nico.\nPe de ci\u00f9, ci\u00f9 \u00f2 m\u00eano a-a meit\u00e6 da str\u00e0dda o se tr\u00eauva o cosc\u00ec d\u00eeto \"P\u00f3nte C\u00e0faro\", proget\u00f2u da-o Tom\u00e2xo Carmin\u00e0ti e ch'o cons\u00e9nte o pas\u00e0ggio s\u00f4via a-a str\u00e0dda co-o m\u00e6ximo n\u00f3mme. Realiz\u00f2u ins\u00e9mme a-o r\u00e8sto da circonvala\u00e7i\u00f3n, dr\u00e9nto a-o p\u00f3nte ghe p\u00e0ssa o cond\u00fbto da \u00e7it\u00e6, f\u00e6to inte qu\u00e9lli \u00e0nni a-o p\u00f2sto de qu\u00e9llo st\u00f2rico. De sto cond\u00fbto chi gh'\u00e9 anc\u00f3n 'na testimoni\u00e0nsa inti ant\u00eeghi tonb\u00ecn de pr\u00eea, scito\u00e6 l\u00f3ngo t\u00f9tto o t\u00f2cco de C\u00f3rso Pagan\u00ecn conpr\u00e9izo tra o P\u00f3nte C\u00e0faro e a Ci\u00e0ssa Gofr\u00eado V\u00eclla, d'ancheu inglob\u00e6 into marciap\u00ea de v\u00e0lle.\nComunica\u00e7io\u00ecn.\nA str\u00e0dda a l'\u00e9 coleg\u00e2 da-e cori\u00eare do trasp\u00f2rto p\u00f9blico loc\u00e2le de l'AMT de l\u00ecnie 36, 36/ e 606 che, pas\u00e0ndo pi-\u00e2 Circonvala\u00e7i\u00f3n, col\u00eagan e-estremit\u00e6 do c\u00e9ntro da \u00e7it\u00e6. In particol\u00e2, in sce C\u00f3rso Pagan\u00ecn gh'\u00e9 a ferm\u00e2ta de:\nPe de ci\u00f9, a 'na vint\u00e9nn-a de m\u00eatri a n\u00f2rd da ferm\u00e2ta de Pagan\u00ecn/P\u00f3nte C\u00e0faro in sci\u00e2 Str\u00e0dda Acquar\u00f3n, gh'\u00e9 l'intr\u00e2 a unn-a de galer\u00eee ch'ar\u00eevan a-a b\u00e2ze de l'ascens\u00f4 Mag\u00e9nta-Cr\u00f2cco."}
{"id": "30042", "revid": "1211", "url": "https://lij.wikipedia.org/wiki?curid=30042", "title": "D\u00e4ttlikon", "text": "D\u00e4ttlikon o l'\u00e8 'n com\u00fbne do cant\u00f3n de\u00a0Zurigo, inta Svissea. O gh'\u00e0 780 abitanti (2016)."}
